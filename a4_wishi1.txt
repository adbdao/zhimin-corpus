<file>

<pb n="1"/>
<article>攝大乘論世親釋集註</article>

<wi>無著　造論</wi>

<wi>世親　釋論</wi>

<wi>玄奘　譯論</wi>

<wi>智敏　集註</wi>

<wi><bz>〔2018版〕</bz></wi>


<wi>（內部整理資料 僅供學習參考）</wi>


<sarticle>出版說明</sarticle>

公元四～五世紀頃，無著、世親兄弟創立瑜伽行派，與稍前由龍樹、提婆創立之中觀學派，
共為古印度大乘佛教的兩大派別，宛如雙峰並峙。瑜伽行派認為阿賴耶識現行變現，為世間
萬有緣起之本源，主張「萬法唯識」，強調「唯識無境」，故又稱為唯識學派、大乘有宗。
攝大乘論（簡稱攝論）即為瑜伽行派的重要論著之一。

攝論的著者無著系北天竺人，早年出家於部派佛教中的說一切有部，思惟空義，未愜其心。
後從彌勒習瑜伽師地論，豁然通達，改宗大乘。攝論之漢譯本凡三種：南朝陳真諦譯，三卷
；北魏佛陀扇多譯，二卷；唐玄奘譯（名攝大乘論本），三卷。攝論闡釋大乘阿毗達磨經中
的攝大乘品，比照聲聞、緣覺二乘，以「十殊勝語」統攝大乘佛法的精義，以阿賴耶識為諸
法所依，以轉識成智為果地歸趣，從境、行、果諸方面，顯揚大乘佛法的「殊勝」。

無著之弟世親（或譯天親）原宗小乘，以為大乘「非佛說」，經其兄勸誡誘導，幡然悔悟，
<pb n="2"/>
乃回小向大，造論贊揚大乘。世親著述繁富，有「千部論主」之美譽，其中包括攝大乘論釋
。世親釋論亦有三譯：南朝陳真諦譯，十五卷（一本作十八卷）；隋達摩笈多等譯，十卷；
唐玄奘譯，十卷。此外，印度無性亦作攝論釋，玄奘譯為十卷。

真諦譯出世親攝論釋後，又為之作義疏八卷，專弘攝論，其弟子均成為第一批攝論學者，至
陳隋間蔚為攝論學派，史稱「攝論宗」。綿延至唐初，遠播於海外，可見其影響之大。自唐
玄奘、窺基建立法相宗後，攝論又成為該宗的要典之一。復次，敦煌遺書中有中國僧人的攝
論註疏殘卷多種，而近代亦有作講記、略述者。

茲有三門多寶講寺智敏大和尚，顯密兼通，定慧雙開，乃采用金陵刻經處版玄奘譯攝論釋為
底本，依據祖師大德之論述，秉承大般若宗之正見，間採前賢近人之心得，為之作註，陞座
說法，整理而成「攝大乘論世親釋集註」一書，由本社付梓出版。於是大乘法寶，流通世間
，僧俗讀者，得嘗法味。

上海古籍出版社


<sarticle>攝大乘論世親釋科判卷第一</sarticle>

<wi>總標綱要分第一</wi>

<xa>Ⅰ　世親序頌</xa>

<xa>A　皈敬序</xa>

<xa>一　禮讚三寶</xa>

<xa>a　禮讚佛寶</xa>

<xa>諸破所知障翳暗　盡其所有如所有</xa>
<pb n="3"/>

<xa>諸法真俗理影中　妄執競興於異見</xa>

<xa>斯由永離諸分別　無垢清淨智光明</xa>

<xa>獲得最勝三菩提　惑障并習斷常住</xa>

<xa>能無功用於十方　隨諸有情意所樂</xa>

<xa>開示殊勝極廣大　三種解脫等方便</xa>

<xa>由無分別有大悲　生死涅槃俱不住</xa>

<xa>由攝妙慧巧方便　究竟至極自他利</xa>

<xa>b　禮讚法寶</xa>

<xa>如是世尊等所覺　等所開示微妙法</xa>

<xa>若能於此善修行　必獲寂然甘露迹</xa>

<xa>誹謗決定沒無底　甚久無能大苦海</xa>

<xa>c　禮讚僧寶</xa>

<xa>學無學僧居道果　普勝一切所餘僧</xa>

<xa>善逝無垢功德河　真實於中而沐浴</xa>

<xa>爲世無上良福田　雖復投於微少善</xa>
<pb n="4"/>

<xa>而便廣大如地空　慧者由斯得解脫</xa>

<xa>故我至誠身語思　頻修無倒歸命禮</xa>

<xa>二　傷嘆德減起失</xa>

<xa>軌範諸師今減少　真法正理多渾濁</xa>

<xa>皆由聰叡邪慢人　依自尋思失教證</xa>

<xa>三　讚無著師</xa>

<xa>我師於此非前後　逢事聖者大慈尊</xa>

<xa>依止無動出世間　放大法光三摩地</xa>

<xa>闡揚妙法流清譽　如日舒光徧十方</xa>

<xa>文光無垢最甚深　諸了義經所隨順</xa>

<xa>廣大句義皆微妙　悉以綺飾自莊嚴</xa>

<xa>能令聰敏者融心　無諂無憍生愛敬</xa>

<xa>極難通法慧無滯　不住利養稱譽中</xa>

<xa>於樂常無染著心　故名決定稱自德</xa>

<xa>諸賢聖者常親近　一切世間無不知</xa>
<pb n="5"/>

<xa>無著名稱普皆聞　功德顯然同所讚</xa>

<xa>A　發起序</xa>

<xa>無盡辯者等所雨　甘露文義微妙法</xa>

<xa>多從彼聞自力微　少受猶如乞雨鳥</xa>

<xa>從廣決擇集少分　以言略釋攝大乘</xa>

<xa>願此所作徧饒益　怖於極大文海者</xa>

<xa>Ⅱ　成立大乘是佛說</xa>

<xa>A　略標</xa>

<xa>阿毗達磨大乘經中，薄伽梵前，已能善入大乘菩薩，爲顯大乘體大故說。謂依大乘，
諸佛世尊有十相殊勝殊勝語。一者所知依殊勝殊勝語。二者所知相殊勝殊勝語。三者入所知
相殊勝殊勝語。四者彼入因果殊勝殊勝語。五者彼因果修差別殊勝殊勝語。六者即於如是修
差別中增上戒殊勝殊勝語。七者即於此中增上心殊勝殊勝語。八者即於此中增上慧殊勝殊勝
語。九者彼果斷殊勝殊勝語。十者彼果智殊勝殊勝語。由此所說諸佛世尊契經諸句，顯於大
乘真是佛語。</xa>

<xa>B　顯大乘殊勝</xa>

<xa>復次。云何能顯。由此所說十處於聲聞乘曾不見說唯大乘中處處見說。謂阿賴耶識，
說名所知依體。三種自性，一依他起自性二徧計所執自性三圓成實自性，說名所知相體。唯
識性，說名入所知相體。六波羅蜜多，說名彼入因果體。菩薩十地，說名彼因果修差別體。
菩薩律儀，說名此中增上戒體。首楞伽摩虛空藏等諸三摩地，說名此中增上心體。無分別智
<pb n="6"/>
，說名此中增上慧體。無住涅槃，說名彼果斷體。三種佛身，一自性身二受用身三變化身，
說名彼果智體。由此所說十處顯於大乘異聲聞乘，又顯最勝，世尊但爲菩薩宣說。是故應知
但依大乘，諸佛世尊有十相殊勝殊勝語。</xa>

<xa>C　顯大乘真是佛語</xa>

<xa>復次。云何由此十相殊勝殊勝如來語故顯於大乘真是佛語，遮聲聞乘是大乘性。由此
十處於聲聞乘曾不見說唯大乘中處處見說。謂此十處是最能引大菩提性，是善成立，隨順無
違，爲能證得一切智智。</xa>

<xa>D　重頌</xa>

<xa>此中二頌。</xa>

<xa>所知依及所知相　彼入因果彼修異</xa>

<xa>三學彼果斷及智　最上乘攝是殊勝</xa>

<xa>此說此餘見不見　由此最勝菩提因</xa>

<xa>故許大乘真佛語　由說十處故殊勝</xa>

<xa>Ⅲ　攝大乘義究竟盡</xa>

<xa>復次。云何如是次第說此十處。謂諸菩薩於諸法因要先善已，方於緣起應得善巧。次
後於緣所生諸法，應善其相，善能遠離增益損減二邊過故。次後如是善修菩薩，應正通達善
所取相，令從諸障心得解脫。次後通達所知相已，先加行位六波羅蜜多，由證得故，應更成
滿增上意樂得清淨故。次後清淨意樂所攝六波羅蜜多，於十地中分分差別應勤修習，謂要經
三無數大劫。次後於三菩薩所學應令圓滿。既圓滿已彼果涅槃及與無上正等菩提應現等證，
故說十處如是次第。又此說中一切大乘皆得究竟。</xa>
<pb n="7"/>

<wi>所知依分第二</wi>

<xa>Ⅰ　從聖教中安立阿賴耶識</xa>

<xa>A　釋名以證本識之有體</xa>

<xa>一　阿賴耶教</xa>

<xa>a　引經證</xa>

<xa>此中最初且說所知依，即阿賴耶識。世尊何處說阿賴耶識名阿賴耶識，謂薄伽梵於阿
毗達磨大乘經伽陀中說。</xa>

<xa>無始時來界　一切法等依</xa>

<xa>由此有諸趣　及涅槃證得</xa>

<xa>即於此中復說頌曰。</xa>

<xa>由攝藏諸法　一切種子識</xa>

<xa>故名阿賴耶　勝者我開示</xa>

<xa>b　釋名義</xa>

<xa>如是且引阿笈摩證，復何緣故。此識說名阿賴耶識。一切有生雜染品法於此攝藏爲果
性故，又即此識於彼攝藏爲因性故，是故說名阿賴耶識。或諸有情攝藏此識爲自我故，是故
說名阿賴耶識。</xa>

<pb n="8"/>
<xa>二　阿陀那教</xa>

<xa>a　引經證</xa>

<xa>復次此識亦名阿陀那識。此中阿笈摩者，如解深密經說。</xa>

<xa>阿陀那識甚深細　一切種子如瀑流</xa>

<xa>我於凡愚不開演　恐彼分別執爲我</xa>

<xa>b　釋名義</xa>

<xa>何緣此識亦復說名阿陀那識。執受一切有色根故。一切自體取所依故。所以者何，有
色諸根由此執受，無有失壞盡壽隨轉。又於相續正結生時，取彼生故執受自體。是故此識亦
復說名阿陀那識。</xa>

<xa>三　心教</xa>

<xa>a　引教</xa>

<xa>此亦名心。如世尊說心意識三。</xa>

<xa>b　釋意</xa>

<xa>1　釋二種意</xa>

<xa>此中意有二種，第一與作等無間緣所依止性，無間滅識，能與意識作生依止。第二染
汙意，與四煩惱恆共相應，一者薩迦耶見二者我慢三者我愛四者無明，此即是識雜染所依，
識復由彼第一依生第二雜染。了別境義故，等無間義故，思量義故，意成二種。</xa>

<pb n="9"/>
<xa>2　染意存在之理證</xa>

<xa>復次。云何得知有染汙意。謂此若無，不共無明。則不得有成過失故。又五同法亦不
得有成過失故，所以者何，以五識身必有眼等俱有依故。又訓釋詞亦不得有成過失故。又無
想定。與滅盡定差別無有成過失故，謂無想定染意所顯非滅盡定，若不爾者，此二種定應無
差別。又無想天一期生中應無染汙成過失故，於中若無我執我慢。又一切時我執現行現可得
故，謂善不善無記心中。若不爾者，唯不善心彼相應故，有我我所煩惱現行非善無記。是故
若立俱有現行，非相應現行，無此過失。此中頌曰。</xa>

<xa>若不共無明　及與五同法</xa>

<xa>訓詞二定別　無皆成過失</xa>

<xa>無想生應無　我執轉成過</xa>

<xa>我執恆隨逐　一切種無有</xa>

<xa>雜染意無有　二三成相違</xa>

<xa>無此一切處　我執不應有</xa>

<xa>真義心當生　常能爲障礙</xa>

<xa>俱行一切分　謂不共無明</xa>

<xa>3　辨染意是有覆性</xa>

<xa>此意染汙故，有覆無記性，與四煩惱常共相應。如色無色二纏煩惱，是其有覆無記性
攝。色無色纏爲奢摩他所攝藏故，此意一切時微細隨逐故。</xa>

<pb n="10"/>
<xa>a　釋心</xa>

<xa>心體第三，若離阿賴耶識，無別可得。是故成就阿賴耶識以爲心體。由此爲種子，意
及識轉。何因緣故亦說名心。由種種法熏習種子所積集故。復次。何故聲聞乘中。不說此心
名阿賴耶識名阿陀那識。由此深細境所攝故。所以者何。由諸聲聞不於一切境智處轉，是故
於彼雖離此說然智得成，解脫成就，故不爲說。若諸菩薩定於一切境智處轉，是故爲說。若
離此智，不易證得一切智智。</xa>

<wi>攝大乘論世親釋科判卷第一終</wi>


<sarticle>攝大乘論世親釋科判卷第二</sarticle>

<xa>四　聲聞異門教</xa>

<xa>復次。聲聞乘中亦以異門密意已說阿賴耶識。如彼增一阿笈摩說，世間眾生愛阿賴耶
，樂阿賴耶，欣阿賴耶，憙阿賴耶，爲斷如是阿賴耶故說正法時，恭敬攝耳，住求解心，法
隨法行，如來出世如是甚奇希有正法出現世間。於聲聞乘如來出現四德經中，由此異門密意
已顯阿賴耶識。於大眾部阿笈摩中，亦以異門密意說此名根本識，如樹依根。化地部中，亦
以異門密意說此名窮生死蘊，有處有時見色心斷，非阿賴耶識中彼種有斷。</xa>

<xa>五　總結成立</xa>

<xa>如是所知依，說阿賴耶識爲性，阿陀那識爲性，心爲性，阿賴耶爲性，根本識爲性，
窮生死蘊爲性等。由此異門，阿賴耶識成大王路。</xa>

<xa>B　遮異釋</xa>

<xa>復有一類，謂心意識義一文異。是義不成，意識兩義差別可得，當知心義亦應有異。
復有一類，謂薄伽梵所說眾生愛阿賴耶乃至廣說，此中五取蘊，說名阿賴耶。有餘復謂貪俱
<pb n="11"/>
樂受名阿賴耶，有餘復謂薩迦耶見名阿賴耶。此等諸師，由教及證愚阿賴耶，故作此執。如
是安立阿賴耶名，隨聲聞乘安立道理，亦不相應。若不愚者，取阿賴耶識安立彼說阿賴耶名
，如是安立則爲最勝。云何最勝，若五取蘊名阿賴耶，生惡趣中一向苦處最可厭逆，眾生一
向不起愛樂，於中執藏不應道理，以彼常求速捨離故。若貪俱樂受名阿賴耶，第四靜慮以上
無有，具彼有情常有厭逆，於中執藏亦不應理。若薩迦耶見名阿賴耶，於此正法中信解無我
者恆有厭逆，於中執藏亦不應理。阿賴耶識內我性攝。雖生惡趣一向苦處求離苦蘊，然彼恆
於阿賴耶識我愛隨縛未嘗求離。雖生第四靜慮以上於貪俱樂恆有厭逆，然彼恆於阿賴耶識我
愛隨縛。雖於此正法信解無我者厭逆我見，然於藏識我愛隨縛。是故安立阿賴耶識名阿賴耶
成就最勝。</xa>

<xa>Ⅱ　在理論上成立阿賴耶識</xa>

<xa>A　安立阿賴耶相</xa>

<xa>一　三相</xa>

<xa>如是已說阿賴耶識安立異門，安立此相云何可見。安立此相略有三種。一者安立自相
，二者安立因相，三者安立果相。此中安立阿賴耶識自相者，謂依一切雜染品法所有熏習爲
彼生因，由能攝持種子相應。此中安立阿賴耶識因相者，謂即如是一切種子阿賴耶識，於一
切時與彼雜染品類諸法現前爲因。此中安立阿賴耶識果相者，謂即依彼雜染品法無始時來所
有熏習阿賴耶識相續而生。</xa>

<xa>二　熏習</xa>

<xa>復次。何等名爲熏習。熏習能詮，何爲所詮。謂依彼法俱生俱滅，此中有能生彼因性
，是謂所詮。如苣蕂中有華熏習，苣蕂與華俱生俱滅，是諸苣蕂帶能生彼香因而生。又如所
立貪等行者，貪等熏習依彼貪等俱生俱滅，此心帶彼生因而生。或多聞者多聞熏習依聞作意
俱生俱滅，此心帶彼記因而生。由此熏習能攝持故名持法者。阿賴耶識熏習道理，當知亦爾。</xa>

<xa>三　本識與種子之同異</xa>
<pb n="12"/>

<xa>復次。阿賴耶識中諸雜染品法種子，爲別異住，爲無別異。非彼種子有別實物，於此
中住，亦非不異。然阿賴耶識如是而生，有能生彼功能差別，名一切種子識。</xa>

<xa>四　本識與染法更互爲緣</xa>

<xa>復次。阿賴耶識與彼雜染諸法同時更互爲因，云何可見。譬如明燈燄炷生燒，同時更
互。又如蘆束，互相依持，同時不倒。應觀此中更互爲因道理亦爾。如阿賴耶識爲雜染諸法
因，雜染諸法亦爲阿賴耶識因，唯就如是安立因緣，所餘因緣不可得故。</xa>

<xa>五　本識與雜異諸法爲因</xa>

<xa>云何熏習無異無雜而能與彼有異有雜諸法爲因。如眾纈具，纈所纈衣。當纈之時，雖
復未有異雜非一品類可得。入染器後，爾時衣上便有異雜非一品類染色絞絡文像顯現。阿賴
耶識亦復如是。異雜能熏之所熏習。於熏習時，雖復未有異雜可得，果生染器現前已後，便
有異雜無量品類諸法顯現。</xa>

<xa>六　大乘甚深緣起</xa>

<xa>a　二種緣起</xa>

<xa>如是緣起，於大乘中極細甚深。又若略說有二緣起，一者分別自性緣起，二者分別愛
非愛緣起。此中依止阿賴耶識，諸法生起，是名分別自性緣起，以能分別種種自性爲緣性故
。復有十二支緣起，是名分別愛非愛緣起，以於善趣惡趣能分別愛非愛種種自體爲緣性故。
於阿賴耶識中。若愚第一緣起，或有分別自性爲因，或有分別宿作爲因，或有分別自在變化
爲因，或有分別實我爲因，或有分別無因無緣。若愚第二緣起，復有分別我爲作者我爲受者
。譬如眾多生盲士夫未曾見象，復有以象說而示之，彼諸生盲有觸象鼻有觸其牙有觸其耳有
觸其足有觸其尾有觸脊梁，諸有問言象爲何相，或有說言象如犁柄，或說如杵或說如箕或說
如臼或說如箒，或有說言象如石山。若不解了此二緣起無明生盲亦復如是。或有計執自性爲
因，或有計執宿作爲因，或有計執自在爲因，或有計執實我爲因，或有計執無因無緣，或有
<pb n="13"/>
計執我爲作者我爲受者。阿賴耶識自性因性及果性等，如所不了象之自性。</xa>

<xa>又若略說阿賴耶識。用異熟識一切種子爲其自性，能攝三界一切自體一切趣等。</xa>

<xa>b　種子</xa>

<xa>此中五頌。</xa>

<xa>外內不明了　於二唯世俗</xa>

<xa>勝義諸種子　當知有六種</xa>

<xa>剎那滅俱有　恆隨轉應知</xa>

<xa>決定待眾緣　唯能引自果</xa>

<xa>堅無記可熏　與能熏相應</xa>

<xa>所熏非異此　是爲熏習相</xa>

<xa>六識無相應　三差別相違</xa>

<xa>二念不俱有　類例餘成失</xa>

<xa>此外內種子　能生引應知</xa>

<xa>枯喪由能引　任運後滅故</xa>

<xa>爲顯內種非如外種復說二頌。</xa>

<pb n="14"/>
<xa>外或無熏習　非內種應知</xa>

<xa>聞等熏習無　果生非道理</xa>

<xa>作不作失得　過故成相違</xa>

<xa>外種內爲緣　由依彼熏習</xa>

<xa>c　明第三能受用緣起</xa>

<xa>復次。其餘轉識，普於一切自體諸趣，應知說名能受用者。如中邊分別論中說伽陀曰。</xa>

<xa>一則名緣識　第二名受者</xa>

<xa>此中能受用　分別推心法</xa>

<xa>如是二識更互爲緣。如阿毗達磨大乘經中說。伽陀曰。</xa>

<xa>諸法於識藏　識於法亦爾</xa>

<xa>更互爲果性　亦常爲因性</xa>

<xa>d　三種緣起具有四緣</xa>

<xa>若於第一緣起中如是二識互爲因緣，於第二緣起中復是何緣。是增上緣。如是六識幾
緣所生。增上，所緣，等無間緣。如是三種緣起，謂窮生死愛非愛趣及能受用，具有四緣。</xa>

<xa>B　抉擇賴耶爲染淨依</xa>

<xa>一　總標</xa>
<pb n="15"/>

<xa>如是已安立阿賴耶識異門及相，復云何知如是異門及如是相決定唯在阿賴耶識非於轉
識。由若遠離如是安立阿賴耶識，雜染清淨皆不得成。謂煩惱雜染，若業雜染，若生雜染，
皆不成故。世間清淨，出世清淨，亦不成故。</xa>

<xa>二　煩惱雜染非賴耶不成</xa>

<xa>a　轉識爲煩惱熏習不成</xa>

<xa>云何煩惱雜染不成。以諸煩惱及隨煩惱熏習所作彼種子體，於六識身不應理故。所以
者何，若立眼識貪等煩惱及隨煩惱俱生俱滅此由彼熏成種非餘。即此眼識若已謝滅餘識所間
如是熏習，熏習所依，皆不可得。從此先滅，餘識所間，現無有體。眼識與彼貪等俱生不應
道理，以彼過去現無體故。如從過去現無體業，異熟果生不應道理。又此眼識貪等俱生所有
熏習亦不成就。然此熏習不住貪中，由彼貪欲是能依故不堅住故。亦不得住所餘識中。以彼
諸識所依別故，又無決定俱生滅故。亦復不得住自體中，由彼自體決定無有俱生滅故。是故
眼識貪等煩惱及隨煩惱之所熏習，不應道理。又復此識非識所熏。如說眼識，所餘轉識亦復
如是，如應當知。</xa>

<xa>b　離欲後退煩惱雜染不成</xa>

<xa>復次。從無想等上諸地沒來生此間，爾時煩惱及隨煩惱所染初識，此識生時應無種子
。由所依止及彼熏習並已過去，現無體故。</xa>

<xa>c　對治識生煩惱雜染不成</xa>

<xa>復次。對治煩惱識若已生，一切世間餘識已滅，爾時若離阿賴耶識，所餘煩惱及隨煩
惱種子在此對治識中不應道理，此對治識自性解脫故，與餘煩惱及隨煩惱不俱生滅故。復於
後時世間識生，爾時若離阿賴耶識，彼諸熏習及所依止久已過去，現無體故，應無種子而更
得生。是故若離阿賴耶識煩惱雜染皆不得成。</xa>

<pb n="16"/>
<xa>三　業雜染非賴耶不成</xa>

<xa>云何爲業雜染不成。行爲緣識不相應故。此若無者，取爲緣有亦不相應。</xa>

<wi>攝大乘論世親釋科判卷第二終</wi>


<sarticle>攝大乘論世親釋科判卷第三</sarticle>

<xa>四　生雜染非耶不成</xa>

<xa>a　約生位辨</xa>

<xa>1　約非等引地辨</xa>

<xa>⑴　結生相續不成</xa>

<xa>云何爲生雜染不成，結相續時不相應故。若有於此非等引地沒已生時依中有位意起染
汙意識結生相續。此染汙意識，於中有中滅，於母胎中識羯邏藍更相和合。若即意識與彼和
合，既和合已依止此識於母胎中有意識轉。若爾，即應有二意識於母胎中同時而轉。又即與
彼和合之識是意識性不應道理。依染汙故，時無斷故，意識所緣不可得故。設和合識即是意
識，爲此和合意識即是一切種子識，爲依止此識所生餘意識是一切種子識。若此和合識是一
切種子識，即是阿賴耶識。汝以異名立爲意識。若能依止識是一切種子識。是則所依因識非
一切種子識，能依果識是一切種子識不應道理。是故成就此和合識非是意識，但是異熟識是
一切種子識。</xa>

<xa>⑵　執受根身不成</xa>

<xa>復次。結生相續已，若離異熟識，執受色根亦不可得。其餘諸識各別依故，不堅住故
。是諸色根不應離識。</xa>
<pb n="17"/>

<xa>⑶　識與名色互依不成</xa>

<xa>若離異熟識，識與名色更互相依，譬如蘆束相依而轉，此亦不成。</xa>

<xa>⑷　識食不成</xa>

<xa>若離異熟識，已生有情識食不成。何以故，以六識中隨取一識於三界中已生有情能作
食事，不可得故。</xa>

<xa>2　約等引地解</xa>

<xa>⑴　結生心種子不成</xa>

<xa>若從此沒，於等引地正受生時，由非等引染汙意識結生相續。此非等引染汙之心，彼
地所攝。離異熟識，餘種子體定不可得。</xa>

<xa>⑵　染善心種不成</xa>

<xa>復次。生無色界，若離一切種子異熟識，染汙善心應無種子，染汙善心應無依持。</xa>

<xa>⑶　出世心異熟不成</xa>

<xa>又即於彼，若出世心正現在前，餘世間心皆滅盡故，爾時便應滅離彼趣。若生非想非
非想處，無所有處出世間心現在前時，即應二趣悉皆滅離。此出世識，不以非想非非想處爲
所依趣，亦不應以無所有處爲所依趣，亦非涅槃爲所依趣。</xa>

<xa>b　約死位辨</xa>

<xa>又將沒時，造善造惡，或下或上所依漸冷。若不信有阿賴耶識皆不得成。</xa>
<pb n="18"/>

<xa>c　結</xa>

<xa>是故若離一切種子異熟識者，此生雜染亦不得成。</xa>

<xa>五　世間清淨非賴耶不成</xa>

<xa>云何世間清淨不成。謂未離欲纏貪未得色纏心者，即以欲纏善心，爲離欲纏貪故勤修
加行。此欲纏加行心，與色纏心不俱生滅故。非彼所熏，爲彼種子不應道理。又色纏心過去
多生餘心間隔不應爲今定心種子，唯無有故。是故成就色纏定心一切種子，異熟果識展轉傳
來爲今因緣。加行善心爲增上緣。如是一切離欲地中，如應當知。如是世間清淨，若離一切
種子異熟識理不得成。</xa>

<xa>六　出世清淨非賴耶不成</xa>

<xa>a　約出世心辨</xa>

<xa>1　聞熏習非賴耶不成</xa>

<xa>云何出世清淨不成。謂世尊說，依他言音及內各別如理作意，由此爲因，正見得生。
此他言音如理作意，爲熏耳識爲熏意識爲兩俱熏。若於彼法如理思惟，爾時耳識且不得起，
意識亦爲種種散動餘識所間。若與如理作意相應生時，此聞所熏意識與彼熏習。久滅過去定
無有體，云何復爲種子，能生後時如理作意相應之心。又此如理作意相應是世間心，彼正見
相應，是出世心，曾未有時俱生俱滅，是故此心非彼所熏。既不被熏，爲彼種子不應道理。
是故出世清淨，若離一切種子異熟果識。亦不得成。此中聞熏習，攝受彼種子不相應故。</xa>

<xa>2　辨聞熏</xa>

<xa>⑴　因</xa>

<pb n="19"/>
<xa>復次。云何一切種子異熟果識爲雜染因，復爲出世能對治彼淨心種子。又出世心昔未
曾習故，彼熏習決定應無。既無熏習，從何種生。是故應答，從最清淨法界等流正聞熏習種
子所生。</xa>

<xa>⑵　所依</xa>

<xa>此聞熏習，爲是阿賴耶識自性，爲非阿賴耶識自性。若是阿賴耶識自性，云何是彼對
治種子。若非阿賴耶識自性，此聞熏習種子所依云何可見。乃至證得諸佛菩提，此聞熏習，
隨在一種所依轉處，寄在異熟識中與彼和合俱轉猶如水乳。然非阿賴耶識，是彼對治種子性故。</xa>

<xa>⑶　品類</xa>

<xa>此中依下品熏習成中品熏習，依中品熏習成上品熏習，依聞思修多分修作得相應故。</xa>

<xa>⑷　體性與作用</xa>

<xa>又此正聞熏習種子下中上品應知亦是法身種子。與阿賴耶識相違，非阿賴耶識所攝。
是出世間最淨法界等流性故。雖是世間，而是出世心種子性。又出世心雖未生時，已能對治
諸煩惱纏，已能對治諸嶮惡趣，已作一切所有惡業朽壞對治，又能隨順逢事一切諸佛菩薩。
雖是世間，應知初修業菩薩所得，亦法身攝。聲聞獨覺所得，唯解脫身攝。又此熏習非阿賴
耶識，是法身解脫身攝。如如熏習下中上品次第漸增，如是如是異熟果識次第漸減。即轉所
依。既一切種所依轉已，即異熟果識。及一切種子，無種子而轉，一切種永斷。</xa>

<xa>復次。云何猶如水乳非阿賴耶識與阿賴耶識同處俱轉，而阿賴耶識一切種盡非阿賴耶
識一切種增。譬如於水鵝所飲乳。又如世間得離欲時，非等引地熏習漸減，其等引地熏習漸
增而得轉依。</xa>

<xa>a　約滅定識辨</xa>

<xa>1　正辨滅定識非賴耶不成</xa>
<pb n="20"/>

<xa>又入滅定識不離身聖所說故，此中異熟識應成不離身，非爲治此滅定生故。又非出定
此識復生，由異熟識既間斷已，離結相續無重生故。又若有執以意識故滅定有心，此心不成
。定不應成故。所緣行相不可得故。應有善根相應過故。不善無記不應理故。應有想受現行
過故。觸可得故。於三摩地有功能故。應有唯滅想過失故。應有其思信等善根現行過故。拔
彼能依令離所依。不應理故。有譬喻故。如非徧行，此不有故。又此定中，由意識故知有心
者，此心是善不善無記，皆不得成，故不應理。</xa>

<xa>2　附論色心無間生爲種不成</xa>

<xa>若復有執色心無間生是諸法種子。此不得成，如前已說。又從無色無想天沒，滅定等
出，不應道理。又阿羅漢後心不成，唯可容有等無間緣。</xa>

<xa>七　結成賴耶</xa>

<xa>如是若離一切種子異熟果識雜染清淨皆不得成，是故成就如前所說相，阿賴耶識決定
是有。</xa>

<xa>八　別釋轉依非賴耶不成</xa>

<xa>此中三頌。</xa>

<xa>菩薩於淨心　遠離於五識</xa>

<xa>無餘心轉依　云何汝當作</xa>

<xa>若對治轉依　非斷故不成</xa>

<xa>果因無差別　於永斷成過</xa>

<pb n="21"/>
<xa>無種或無體　若許爲轉依</xa>

<xa>無彼二無故　轉依不應理</xa>

<xa>C　成立賴耶差別</xa>

<xa>一　總標</xa>

<xa>復次。此阿賴耶識差別云何，略說應知。或三種或四種。</xa>

<xa>二　三種差別</xa>

<xa>此中三種者，謂三種熏習差別故。一名言熏習差別，二我見熏習差別，三有支熏習差別。</xa>

<xa>三　四種差別</xa>

<xa>a　總標</xa>

<xa>四種者，一引發差別，二異熟差別，三緣相差別，四相貌差別。</xa>

<xa>b　引發差別</xa>

<xa>此中引發差別者，謂新起熏習。此若無者，行爲緣識取爲緣有應不得成。</xa>

<xa>c　異熟差別</xa>

<xa>此中異熟差別者，謂行有爲緣於諸趣中異熟差別。此若無者，則無種子，後有諸法生
應不成。</xa>

<xa>d　緣相差別</xa>
<pb n="22"/>

<xa>此中緣相差別者，謂即意中我執緣相。此若無者，染汙意中我執所緣應不得成。</xa>

<xa>e　相貌差別</xa>

<xa>1　總標</xa>

<xa>此中相貌差別者，謂即此識有共相，有不共相，無受生種子相，有受生種子相等。</xa>

<xa>2　共不共相與有受生無受生相</xa>

<xa>共相者，謂器世間種子。不共相者，謂各別內處種子。共相即是無受生種子。不共相
即是有受生種子。對治生時，唯不共相所對治滅，共相爲他分別所持，但見清淨。如瑜伽師
，於一物中種種勝解種種所見皆得成立。此中二頌。</xa>

<xa>難斷難徧知　應知名共結</xa>

<xa>瑜伽者心異　由外相大故</xa>

<xa>淨者雖不滅　而於中見淨</xa>

<xa>又清淨佛土　由佛見清淨</xa>

<xa>復有別頌，對前所引種種勝解種種所見皆得成立。</xa>

<xa>諸瑜伽師於一物　種種勝解各不同</xa>

<xa>種種所見皆得成　故知所取唯有識</xa>

<xa>此若無者，諸器世間有情世間生起差別應不得成。</xa>
<pb n="23"/>

<xa>3　麤重輕安相</xa>

<xa>復有麤重相及輕安相。麤重相者，謂煩惱隨煩惱種子。輕安相者，謂有漏善法種子。
此若無者，所感異熟無所堪能有所堪能所依差別應不得成。</xa>

<xa>4　有無受盡相</xa>

<xa>復有有受盡相無受盡相。有受盡相者，謂已成熟異熟果善不善種子。無受盡相者，謂
名言熏習種子，無始時來種種戲論流轉種子故。此若無者，已作已作善惡二業與果受盡應不
得成。又新名言熏習生起應不得成。</xa>

<xa>5　譬喻相</xa>

<xa>復有譬喻相。謂此阿賴耶識幻燄夢翳爲譬喻故。此若無者，由不實徧計種子故顛倒緣
相應不得成。</xa>

<xa>6　具足不具足相</xa>

<xa>復有具足相不具足相。謂諸具縛者，名具足相。世間離欲者，名損減相。有學聲聞及
諸菩薩，名一分永拔相。阿羅漢獨覺及諸如來，名煩惱障全永拔相，及煩惱所知障全永拔相
，如其所應。此若無者，如是次第雜染還滅應不得成。</xa>

<xa>D　辨賴耶是無覆性</xa>

<xa>何因緣故善不善法能感異熟。其異熟果無覆無記。由異熟果無覆無記與善不善互不相
違，善與不善互相違故。若異熟果善不善性，雜染還滅應不得成。是故異熟識唯無覆無記。</xa>

<wi>攝大乘論世親釋科判卷第三終</wi>

<pb n="24"/>

<sarticle>攝大乘論世親釋科判卷第四</sarticle>

<wi>所知相分第三</wi>

<xa>Ⅰ　出體相</xa>

<xa>A　略釋三相</xa>

<xa>一　總標</xa>

<xa>已說所知依，所知相復云何應見。此略有三種。一依他起相，二徧計所執相，三圓成
實相。</xa>

<xa>二　依他起相</xa>

<xa>此中何者依他起相，謂阿賴耶識爲種子，虛妄分別所攝諸識。此復云何，謂身身者受
者識彼所受識彼能受識世識數識處識言說識，自他差別識，善趣惡趣死生識。此中若身身者
受者識彼所受識，彼能受識世識數識處識言說識，此由名言熏習種子。若自他差別識，此由
我見熏習種子。若善趣惡趣死生識，此由有支熏習種子。由此諸識，一切界趣雜染所攝，依
他起相虛妄分別皆得顯現。如此諸識，皆是虛妄分別所攝唯識爲性，是無所有非真實義顯現
所依，如是名爲依他起相。</xa>

<xa>三　徧計所執相</xa>

<xa>此中何者徧計所執相，謂於無義唯有識中似義顯現。</xa>

<xa>四　圓成實相</xa>

<xa>此中何者圓成實相，謂即於彼依他起相由似義相永無有性。</xa>
<pb n="25"/>

<xa>B　廣成唯識</xa>

<xa>一　明一切無義成唯識</xa>

<xa>a　出十一識體以攝法</xa>

<xa>此中身身者受者識，應知即是眼等六內界，彼所受識，應知即是色等六外界，彼能受
識，應知即是眼等六識界。其餘諸識，應知是此諸識差別。</xa>

<xa>b　辨唯識無義</xa>

<xa>1　譬喻顯示</xa>

<xa>又此諸識皆唯有識，都無義故。此中以何爲喻顯示，應知夢等爲喻顯示。謂如夢中都
無其義，獨唯有識。雖種種色聲香味觸，舍林地山似義影現，而於此中都無有義。由此喻顯
應隨了知一切時處皆唯有識。由此等言應知復有幻誑鹿愛翳眩等喻。若於覺時一切時處皆如
夢等唯有識者，如從夢覺，便覺夢中皆唯有識，覺時何故不如是轉。真智覺時亦如是轉。如
在夢中此覺不轉，從夢覺時此覺乃轉。如是未得真智覺時此覺不轉，得真智覺此覺乃轉。</xa>

<xa>2　教理比知</xa>

<xa>其有未得真智覺者，於唯識中云何比知。由教及理應可比知。此中教者，如十地經薄
伽梵說，如是三界皆唯有心。又薄伽梵解深密經亦如是說，謂彼經中慈氏菩薩問世尊言諸三
摩地所行影像彼與此心當言有異當言無異，佛告慈氏當言無異，何以故由彼影像唯是識故，
我說識所緣唯識所現故，世尊若三摩地所行影像即與此心無有異者，云何此心還取此心，慈
氏無有少法能取少法，然即此心如是生時，即有如是影像顯現，如質爲緣還見本質，而謂我
今見於影像，及謂離質別有所見影像顯現，此心亦爾，如是生時相似有異所見影現。即由此
教，理亦顯現。所以者何，於定心中隨所觀見諸青瘀等所知影像，一切無別青瘀等事，但見
自心。由此道理，菩薩於其一切識中，應可比知皆唯有識無有境界。又於如是青瘀等中非憶
<pb n="26"/>
持識見所緣境現前住故，聞思所成二憶持識亦以過去爲所緣故，所現影像得成唯識。由此比
量，菩薩雖未得真智覺，於唯識中應可比知。</xa>

<xa>3　通釋妨難</xa>

<xa>⑴　有色非識疑</xa>

<xa>如是已說種種諸識如夢等喻，即於此中眼識等識可成唯識。眼等諸識既是有色，亦唯
有識云何可見。此亦如前由教及理。</xa>

<xa>⑵　色相堅住疑</xa>

<xa>若此諸識亦體是識，何故乃似色性顯現一類堅住相續而轉。與顛倒等諸雜染法爲依處
故。若不爾者，於非義中起義顛倒，應不得有。此若無者，煩惱所知二障雜染應不得有。此
若無者，諸清淨法亦應無有。是故諸識應如是轉。此中有頌。</xa>

<xa>亂相及亂體　應許爲色識</xa>

<xa>及與非色識　若無餘亦無</xa>

<xa>⑶　自性和合疑</xa>

<xa>何故身身者受者識所受識能受識，於一切身中俱有和合轉。能圓滿生受用所顯故。</xa>

<xa>⑷　差別影現疑</xa>

<xa>何故如說世等諸識差別而轉。無始時來生死流轉無斷絕故，諸有情界無數量故，諸器
世界無數量故，諸所作事展轉言說無數量故，各別攝取受用差別無數量故，諸愛非愛業果異
熟受用差別無數量故，所受死生種種差別無數量故。</xa>

<pb n="27"/>
<xa>二　安立三相成唯識</xa>

<xa>a　約轉識能所成唯識</xa>

<xa>1　約多識論者說</xa>

<xa>復次。云何安立如是諸識成唯識性。略由三相。一由唯識無有義故，二由二性有相有
見二識別故，三由種種，種種行相而生起故。所以者何，此一切識無有義故得成唯識。有相
見故得成二種。若眼等識，以色等識爲相，以眼識識爲見乃至以身識識爲見。若意識以一切
眼爲最初，法爲最後，諸識爲相，以意識識爲見。由此意識有分別故似一切識而生起故。此
中有頌。</xa>

<xa>唯識二種種　觀者意能入</xa>

<xa>由悟入唯心　彼亦能伏離</xa>

<xa>2　約一意識者說</xa>

<xa>⑴　約一意識成立唯識</xa>

<xa>又於此中有一類師，說一意識彼彼依轉得彼彼名，如意思業名身語業。又於一切所依
轉時，似種種相二影像轉，謂唯似義影像及分別影像。又一切處亦似所觸影像而轉。有色界
中即此意識依止身故，如餘色根依止於身。</xa>

<xa>⑵　引經證成一意識</xa>

<xa>此中有頌。</xa>

<xa>若遠行獨行　無身寐於窟</xa>

<pb n="28"/>
<xa>調此難調心　我說真梵志</xa>

<xa>又如經言，如是五根所行境界意各能受，意爲彼依。又如所說十二處中，說六識身皆
名意處。</xa>

<xa>b　約本識因果成唯識</xa>

<xa>若處安立阿賴耶識識爲義識。應知此中餘一切識是其相識，若意識識及所依止是其見
識。由彼相識是此見識生緣相故。似義現時，能作見識生依止事，如是名爲安立諸識成唯識性。</xa>

<xa>三　成就四智成無義</xa>

<xa>諸義現前分明顯現而非是有，云何可知。如世尊言，若諸菩薩成就四法能隨悟入一切
唯識都無有義。一者成就相違識相智，如餓鬼傍生及諸天人同於一事見彼所識有差別故。二
者成就無所緣識現可得智，如過去未來夢影緣中有所得故。三者成就應離功用無顛倒智，如
有義中能緣義識，應無顛倒不由功用，智真實故。四者成就三種勝智隨轉妙智。何等爲三，
一得心自在一切菩薩得靜慮者，隨勝解力諸義顯現。二得奢摩他修法觀者，纔作意時諸義顯
現。三已得無分別智者，無分別智現在前時，一切諸義皆不顯現。由此所說三種勝智隨轉妙
智及前所說三種因緣，諸義無義道理成就。</xa>

<xa>Ⅱ　釋名義</xa>

<xa>A　正釋三必性</xa>

<xa>若依他起自性實唯有識似義顯現之所依止，云何成依他起，何因緣故名依他起。從自
熏習種子所生依他緣起故名依他起。生剎那後無有功能自然住故，名依他起。</xa>

<xa>若徧計所執自性依依他起實無所有似義顯現，云何成徧計所執，何因緣故名徧計所執
。無量行相意識徧計顛倒生相故，名徧計所執。自相實無唯有徧計所執可得，是故說名徧計
所執。</xa>
<pb n="29"/>

<xa>若圓成實自性是徧計所執永無有相，云何成圓成實，何因緣故名圓成實。由無變異性
故名圓成實。又由清淨所緣性故，一切善法最勝性故，由最勝義名圓成實。</xa>

<xa>B　別辨徧計執性</xa>

<xa>復次。有能徧計，有所徧計，徧計所執自性乃成。此中何者能徧計，何者所徧計，何
者徧計所執自性。當知意識是能徧計，有分別故。所以者何，由此意識用自名言熏習爲種子
，及用一切識名言熏習爲種子。是故意識無邊行相分別而轉，普於一切分別計度，故名徧計
。又依他起自性名所徧計。又若由此相令依他起自性成所徧計。此中是名徧計所執自性。由
此相者，是如此義。復次。云何徧計能徧計度，緣何境界，取何相貌，由何執著，由何起語
，由何言說，何所增益。謂緣名爲境，於依他起自性中取彼相貌，由見執著，由尋起語，由
見聞等四種言說而起言說，於無義中增益爲有，由此徧計能徧計度。</xa>

<xa>Ⅲ　辨一異</xa>

<xa>復次。此三自性爲異爲不異。應言非異非不異。謂依他起自性由異門故成依他起，即
此自性由異門故成徧計所執，即此自性由異門故成圓成實。由何異門此依他起成依他起，依
他熏習種子起故。由何異門即此自性成徧計所執，由是徧計所緣相故，又是徧計所徧計故。
由何異門即此自性成圓成實，如所徧計畢竟不如是有故。</xa>

<xa>Ⅳ　辨品類</xa>

<xa>A　總辨三性品類</xa>

<xa>此三自性各有幾種。謂依他起略有二種，一者依他熏習種子而生起故，二者依他雜染
清淨性不成故。由此二種依他別故名依他起。徧計所執亦有二種，一者自性徧計執故，二者
差別徧計執故。由此故名徧計所執。圓成實性亦有二種，一者自性圓成實故，二者清淨圓成
實故。由此故成圓成實性。</xa>

<pb n="30"/>
<xa>B　別辨徧計品類</xa>

<xa>復次。徧計有四種，一自性徧計，二差別徧計，三有覺徧計，四無覺徧計。有覺者，
謂善名言。無覺者，謂不善名言。如是徧計復有五種，一依名徧計義自性，謂如是名有如是
義。二依義徧計名自性，謂如是義有如是名。三依名徧計名自性，謂徧計度未了義名。四依
義徧計義自性，謂徧計度未了名義。五依二徧計二自性，謂徧計度此名此義。如是體性。</xa>

<xa>C　廣辨十種分別</xa>

<xa>復次。總攝一切分別，略有十種。一根本分別，謂阿賴耶識。二緣相分別，謂色等識
。三顯相分別，謂眼識等并所依識。四緣相變異分別，謂老等變異，樂受等變異，貪等變異
，逼害時節代謝等變異，捺落迦等諸趣變異，及欲界等諸界變異。五顯相變異分別，謂即如
前所說變異所有變異。六他引分別，謂聞非正法類及聞正法類分別。七不如理分別，謂諸外
道聞非正法類分別。八如理分別，謂正法中聞正法類分別。九執著分別，謂不如理作意類，
薩迦耶見爲本，六十二見趣相應分別。十散動分別，謂諸菩薩十種分別。</xa>

<xa>一無相散動，二有相散動，三增益散動，四損減散動，五一性散動，六異性散動，七
自性散動，八差別散動，九如名取義散動，十如義取名散動。爲對治此十種散動，一切般若
波羅蜜多中說無分別智。如是所治能治，應知具攝般若波羅蜜多義。</xa>

<xa>Ⅴ　釋妨難</xa>

<xa>A　異門無別難</xa>

<xa>若由異門依他起自性有三自性，云何三自性不成無差別。若由異門成依他起，不即由
此成徧計所執及圓成實。若由異門成徧計所執，不即由此成依他起及圓成實。若由異門成圓
成實，不即由此成依他起及徧計所執。</xa>

<wi>攝大乘論世親釋科判卷第四終</wi>

<pb n="31"/>

<sarticle>攝大乘論世親釋科判卷第五</sarticle>

<xa>Ⅴ　釋妨難</xa>

<xa>B　名不稱體難</xa>

<xa>復次。云何得知。如依他起自性徧計所執自性顯現而非稱體。由名前覺無，稱體相違
故。由名有眾多，多體相違故。由名不決定，雜體相違故。此中有二頌。</xa>

<xa>由名前覺無　多名不決定</xa>

<xa>成稱體多體　雜體相違故</xa>

<xa>法無而可得　無染而有淨</xa>

<xa>應知如幻等　亦復似虛空</xa>

<xa>C　依他都無難</xa>

<xa>復次。何故如所顯現實無所有，而依他起自性非一切一切都無所有。此若無者，圓成
實自性亦無所有。此若無者，則一切皆無。若依他起及圓成實自性無有，應成無有染淨過失
。既現可得雜染清淨，是故不應一切皆無。此中有頌。</xa>

<xa>若無依他起　圓成實亦無</xa>

<xa>一切種若無　恆時無染淨</xa>

<xa>Ⅵ　通契經</xa>

<pb n="32"/>
<xa>A　依三性通大乘經</xa>

<xa>一　通方廣教</xa>

<xa>a　正釋三性</xa>

<xa>諸佛世尊於大乘中說方廣教。彼教中言，云何應知徧計所執自性，應知異門說無所有
。云何應知依他起自性，應知譬如幻，燄，夢，像，光影，谷響，水月，變化。云何應知圓
成實自性，應知宣說四清淨法。何等名爲四清淨法。一者自性清淨，謂真如空實際無相勝義
法界。二者離垢清淨，謂即此離一切障垢。三者得此道清淨，謂一切菩提分法波羅蜜多等。
四者生此境清淨，謂諸大乘妙正法教。由此法教清淨緣故非徧計所執自性，最淨法界等流性
故非依他起自性。如是四法總攝一切清淨法盡。此中有二頌。</xa>

<xa>幻等說於生　說無計所執</xa>

<xa>若說四清淨　是謂圓成實</xa>

<xa>自性與離垢　清淨道所緣</xa>

<xa>一切清淨法　皆四相所攝</xa>

<xa>b　依他八喻</xa>

<xa>復次。何緣如經所說於依他起自性說幻等喻，於依他起自性爲除他虛妄疑故。他復云
何於依他起自性有虛妄疑，由他於此有如是疑。云何實無有義而成所行境界，爲治此疑說幻
事喻。云何無義心心法轉，爲治此疑說陽燄喻。云何無義有愛非愛受用差別，爲治此疑說所
夢喻。云何無義淨不淨業愛非愛果差別而生，爲治此疑說影像喻。云何無義種種識轉，爲治
此疑說光影喻。云何無義種種戲論言說而轉，爲治此疑說谷響喻。云何無義而有實取諸三摩
地所行境轉，爲治此疑說水月喻。云何無義有諸菩薩無顛倒心，爲辦有情諸利樂事故思受生
，爲治此疑說變化喻。</xa>
<pb n="33"/>

<xa>二　通梵問經</xa>

<xa>世尊依何密意，於梵問經中說如來不得生死不得涅槃。於依他起自性中，依徧計所執
自性及圓成實自性，生死涅槃無差別密意。何以故，即此依他起自性，由徧計所執分成生死
，由圓成實分成涅槃故。</xa>

<xa>三　通阿毗達磨大乘經</xa>

<xa>阿毗達磨大乘經中，薄伽梵說法有三種，一雜染分，二清淨分，三彼二分，依何密意
作如是說。於依他起自性中，徧計所執自性是雜染分，圓成實自性是清淨分，即依他起是彼
二分，依此密意作如是說。於此義中以何喻顯。以金土藏爲喻顯示。譬如世間金土藏中三法
可得，一地界，二土，三金。於地界中土非實有而現可得。金是實有而不可得。火燒煉時土
相不現金相顯現。又此地界土顯現時虛妄顯現，金顯現時真實顯現，是故地界是彼二分。識
亦如是，無分別智火未燒時，於此識中所有虛妄徧計所執自性顯現，所有真實圓成實自性不
顯現。此識若爲無分別智火所燒時，於此識中所有真實圓成實自性顯現，所有虛妄徧計所執
自性不顯現。是故此虛妄分別識，依他起自性有彼二分。如金土藏中所有地界。</xa>

<xa>四　通餘經</xa>

<xa>a　長行</xa>

<xa>世尊有處說一切法常，有處說一切法無常，有處說一切法非常非無常，依何密意作如
是說。謂依他起自性，由圓成實性分是常，由徧計所執性分是無常，由彼二分非常非無常，
依此密意作如是說。如常無常無二，如是苦樂無二，淨不淨無二，空不空無二，我無我無二
，寂靜不寂靜無二，有自性無自性無二，生不生無二，滅不滅無二，本來寂靜非本來寂靜無
二，自性涅槃非自性涅槃無二，生死涅槃無二亦爾。如是等差別一切諸佛密意語言，由三自
性應隨決了。如前說常無常等門。</xa>

<xa>b　偈頌</xa>
<pb n="34"/>

<xa>此中有多頌。</xa>

<xa>如法實不有　如現非一種</xa>

<xa>非法非非法　故說無二義</xa>

<xa>依一分開顯　或有或非有</xa>

<xa>依二分說言　非有非非有</xa>

<xa>如顯現非有　是故說爲無</xa>

<xa>由如是顯現　是故說爲有</xa>

<xa>自然自體無　自性不堅住</xa>

<xa>如執取不有　故許無自性</xa>

<xa>由無性故成　後後所依止</xa>

<xa>無生滅本寂　自性般涅槃</xa>

<xa>B　依四意趣四秘密決了一切佛言</xa>

<xa>復有四種意趣四種祕密，一切佛言應隨決了。四意趣者，一平等意趣，謂如說言我昔
曾於彼時彼分，即名勝觀正等覺者。二別時意趣，謂如說言若誦多寶如來名者，便於無上正
等菩提已得決定，又如說言由唯發願便得往生極樂世界。三別義意趣，謂如說言若已逢事爾
所殑伽河沙等佛，於大乘法方能解義。四補特伽羅意樂意趣，謂如爲一補特伽羅先讚布施後
還毀訾，如於布施，如是尸羅及一分修當知亦爾。如是名爲四種意趣。四祕密者，一令入祕
<pb n="35"/>
密，謂聲聞乘中或大乘中，依世俗諦理說有補特伽羅及有諸法自性差別。二相祕密，謂於是
處說諸法相顯三自性。三對治祕密，謂於是處說行對治八萬四千。四轉變祕密，謂於是處以
其別義諸言諸字即顯別義。如有頌言。</xa>

<xa>覺不堅爲堅　善住於顛倒</xa>

<xa>極煩惱所惱　得最上菩提</xa>

<xa>C　由三相造大乘法釋</xa>

<xa>若有欲造大乘法釋，略由三相應造其釋。一者由說緣起，二者由說從緣所生法相，三
者由說語義。</xa>

<xa>此中說緣起者。如說。</xa>

<xa>言熏習所生　諸法此從彼</xa>

<xa>異熟與轉識　更互爲緣生</xa>

<xa>復次。彼轉識相法，有相有見識爲自性。又彼以依處爲相，徧計所執爲相，法性爲相
。由此顯示三自性相。如說。</xa>

<xa>從有相有見　應知彼三相</xa>

<xa>復次。云何應釋彼相。謂徧計所執相，於依他起相中實無所有，圓成實相於中實有。
由此二種非有及有非得及得，未見已見真者同時。謂於依他起自性中，無徧計所執故有圓成
實故，於此轉時若得彼即不得此若得此即不得彼。如說。</xa>

<xa>依他所執無　成實於中有</xa>

<pb n="36"/>
<xa>故得及不得　其中二平等</xa>

<xa>說語義者，謂先說初句，後以餘句分別顯示，或由德處。或由義處。</xa>

<xa>由德處者，謂說佛功德最清淨覺。不二現行，趣無相法，住於佛住，逮得一切佛平等
性，到無障處，不可轉法，所行無礙，其所安立不可思議，遊於三世平等法性，其身流布一
切世界，於一切法智無疑滯，於一切行成就大覺，於諸法智無有疑惑，凡所現身不可分別，
一切菩薩等所求智，得佛無二住勝彼岸，不相間雜如來解脫妙智究竟，證無中邊佛地平等，
極於法界，盡虛空性，窮未來際。最清淨覺者，應知此句由所餘句分別顯示，如是乃成善說
法性。最清淨覺者，謂佛世尊最清淨覺，應知是佛二十一種功德所攝。謂於所知一向無障轉
功德，於有無無二相真如最勝清淨能入功德，無功用佛事不休息住功德，於法身中所依意樂
作業無差別功德，修一切障對治功德，降伏一切外道功德，生在世間不爲世法所礙功德，安
立正法功德，授記功德，於一切世界示現受用變化身功德，斷疑功德，令入種種行功德，當
來法生妙智功德，如其勝解示現功德，無量所依調伏有情加行功德，平等法身波羅蜜多成滿
功德，隨其勝解示現差別佛土功德，三種佛身方處無分限功德，窮生死際常現利益安樂一切
有情功德，無盡功德等。復次。由義處者，如說若諸菩薩成就三十二法，乃名菩薩。謂於一
切有情起利益安樂增上意樂故，令入一切智智故，自知我今何假智故，摧伏慢故。堅牢勝意
樂故，非假憐愍故，於親非親平等心故，永作善友乃至涅槃爲後邊故，應量而語故，含笑先
言故，無限大悲故，於所受事無退弱故，無厭倦意故，聞義無厭故，於自作罪深見過故，於
他作罪不瞋而誨故，於一切威儀中恆修治菩提心故，不悕異熟而行施故，不依一切有趣受持
戒故，於諸有情無有恚礙而行忍故，爲欲攝受一切善法勤精進故，捨無色界修靜慮故，方便
相應修般若故，由四攝事攝方便故，於持戒破戒善友無二故，以殷重心聽聞正法故，以殷重
心住阿練若故，於世雜事不愛樂故，於下劣乘曾不欣樂故，於大乘中深見功德故，遠離惡友
故，親近善友故，恆修治四梵住故，常遊戲五神通故，依趣智故，於住正行不住正行諸有情
類不棄捨故，言決定故，重諦實故，大菩提心恆爲首故。如是諸句，應知皆是初句差別，謂
於一切有情起利益安樂增上意樂。此利益安樂增上意樂句，有十六業差別應知。此中十六業
者，一展轉加行業，二無顛倒業，三不待他請自然加行業，四不動壞業，五無求染業，此有
三句差別應知，謂無染繫故，於恩非恩無愛恚故，於生生中恆隨轉故，六相稱語身業，此有
二句差別應知，七於樂於苦於無二中平等業，八無下劣業，九無退轉業，十攝方便業，十一
厭惡所治業，此有二句差別應知，十二無間作意業，十三勝進行業，此有七句差別應知，謂
<pb n="37"/>
六波羅蜜多正加行故，及四攝事正加行故，十四成滿加行業，此有六句差別應知，謂親近善
士故，聽聞正法故，住阿練若故，離惡尋思故，作意功德故，此復有二句差別應知，助伴功
德故，此復有二句差別應知，十五成滿業，此有三句差別應知，謂無量清淨故，得大威力故
，證得功德故，十六安立彼業，此有四句差別應知，謂御眾功德故，決定無疑教授教誡故，
財法攝一故，無雜染心故。如是諸句，應知皆是初句差別。如說。</xa>

<xa>由最初句故　句別德種類</xa>

<xa>由最初句故　句別義差別</xa>

<wi>攝大乘論世親釋科判卷第五終</wi>


<sarticle>攝大乘論世親釋科判卷第六</sarticle>

<wi>入所知相分第四</wi>

<xa>Ⅰ　長行</xa>

<xa>A　能入觀體</xa>

<xa>如是已說所知相，入所知相，云何應見。多聞熏習所依，非阿賴耶識所攝。如阿賴耶
識成種子，如理作意所攝，似法似義而生，似所取事，有見，意言。</xa>

<xa>B　誰能悟入</xa>

<xa>此中誰能悟入所應知相。大乘多聞熏習相續，已得逢事無量諸佛出現於世，已得一向
決定勝解，已善積集諸善根故，善備福智資糧菩薩。</xa>

<xa>C　何處能入</xa>
<pb n="38"/>

<xa>何處能入。謂即於彼有見似法似義意言，大乘法相等所生。起勝解行地，見道修道究
竟道中，於一切法唯有識性隨聞勝解故，如理通達故，治一切障故，離一切障故。</xa>

<xa>D　由何能入</xa>

<xa>一　總標</xa>

<xa>由何能入。由善根力所任持故。謂三種相練磨心故，斷四處故，緣法義境止觀恆常殷
重加行無放逸故。</xa>

<xa>二　別釋三練磨心</xa>

<xa>無量諸世界無量人有情，剎那剎那證覺無上正等菩提，是爲第一練磨其心。由此意樂
能行施等波羅蜜多，我已獲得如是意樂，我由此故少用功力，修習施等波羅蜜多當得圓滿，
是名第二練磨其心。若有成就諸有障善，於命終時即便可愛，一切自體圓滿而生，我有妙善
無障礙善，云何爾時不當獲得一切圓滿，是名第三練磨其心。</xa>

<xa>此中有頌。</xa>

<xa>人趣諸有情　處數皆無量</xa>

<xa>念念證等覺　故不應退屈</xa>

<xa>諸淨心意樂　能修行施等</xa>

<xa>此勝者已得　故能修施等</xa>

<xa>善者於死時　得隨樂自滿</xa>

<pb n="39"/>
<xa>勝善由永斷　圓滿云何無</xa>

<xa>三　別釋斷四處</xa>

<xa>由離聲聞獨覺作意，斷作意故。由於大乘諸疑離疑，以能永斷異慧疑故。由離所聞所
思法中我我所執，斷法執故。由於現前現住安立一切相中無所作意無所分別，斷分別故。此
中有頌。</xa>

<xa>現前自然住　安立一切相</xa>

<xa>智者不分別　得最上菩提</xa>

<xa>E　由何云何而得悟入</xa>

<xa>由何云何而得悟入。</xa>

<xa>由聞熏習種類，如理作意所攝似法似義有見意言。</xa>

<xa>由四尋思，謂由名義自性差別假立尋思。及由四種如實徧智，謂由名事自性差別假立
如實徧智，如是皆同不可得故。以諸菩薩如是如實爲入唯識勤修加行，即於似文似義意言推
求文名唯是意言，推求依此文名之義亦唯意言，推求名義自性差別唯是假立。若時證得唯有
意言，爾時證知若名若義自性差別皆是假立，自性差別義相無故同不可得。由四尋思及由四
種如實徧智，於此似文似義意言，便能悟入唯有識性。</xa>

<xa>F　何所悟入如何悟入</xa>

<xa>於此悟入唯識性中，何所悟入，如何悟入。入唯識性，相見二性，及種種性。若名，
若義，自性，差別，假自性差別義，如是六種義皆無故，所取能取性現前故，一時現似種種
相義而生起故。如闇中繩，顯現似蛇。譬如繩上，蛇非真實，以無有故。若已了知彼義無者
，蛇覺雖滅，繩覺猶在。若以微細品類分析，此又虛妄色香味觸爲其相故，此覺爲依，繩覺
<pb n="40"/>
當滅。如是於彼似文似義六相意言伏除非實六相義時，唯識性覺猶如蛇覺亦當除遣。由圓成
實自性覺故。</xa>

<xa>G　悟入所知相</xa>

<xa>如是菩薩，悟入意言似義相故，悟入徧計所執性。悟入唯識故，悟入依他起性。云何
悟入圓成實性，若已滅除意言聞法熏習種類唯識之想，爾時菩薩已遣義想，一切似義無容得
生，故似唯識亦不得生。由是因緣，住一切義無分別名，於法界中便得現見相應而住。爾時
菩薩平等平等所緣能緣無分別智已得生起，由此菩薩名已悟入圓成實性。</xa>

<xa>此中有頌。</xa>

<xa>法補特伽羅　法義略廣姓</xa>

<xa>不淨淨究竟　名所行差別</xa>

<xa>如是菩薩悟入唯識性故，悟入所知相。悟入此故，入極喜地。善達法界，生如來家。
得一切有情平等心性，得一切菩薩平等心性，得一切佛平等心性。此即名爲菩薩見道。</xa>

<xa>H　悟入義利</xa>

<xa>復次。爲何義故入唯識性。由緣總法出世止觀智故，由此後得種種相識智故。爲斷及
相阿賴耶識諸相種子，爲長能觸法身種子，爲轉所依，爲欲證得一切佛法，爲欲證得一切智
智，入唯識性。又後得智，於一切阿賴耶識所生，一切了別相中，見如幻等性無倒轉。是故
菩薩譬如幻師於所幻事，於諸相中及說因果常無顛倒。</xa>

<xa>I　悟入依止</xa>

<xa>於此悟入唯識性時，有四種三摩地，是四種順決擇分依止，云何應知。應知由四尋思
，於下品無義忍中有明得三摩地，是煖順決擇分依止。於上品無義忍中有明增三摩地，是頂
<pb n="41"/>
順決擇分依止。復由四種如實徧智已入唯識，於無義中已得決定，有入真義一分三摩地，是
諦順忍依止。從此無間伏唯識想，有無間三摩地，是世第一法依止。應知如是諸三摩地，是
現觀邊。</xa>

<xa>J　云何修道</xa>

<xa>如是菩薩已入於地，已得見道，已入唯識，於修道中云何修行。於如所說安立十地，
攝一切經皆現前中，由緣總法出世後得止觀智故，經於無量百千俱胝那庾多劫數修習故而得
轉依，爲欲證得三種佛身精勤修行。</xa>

<xa>K　現觀差別</xa>

<xa>聲聞現觀，菩薩現觀，有何差別。謂菩薩現觀與聲聞異，由十一種差別應知。一由所
緣差別，以大乘法爲所緣故。二由資持差別，以大福智二種資糧爲資持故。三由通達差別，
以能通達補特伽羅法無我故。四由涅槃差別，攝受無住大涅槃故。五由地差別，依於十地而
出離故。六七由清淨差別，斷煩惱習，淨佛土故。八由於自他得平等心差別，成熟有情加行
無休息故。九由生差別，生如來家故。十由受生差別，常於諸佛大集會中攝受生故。十一由
果差別，十力無畏不共佛法無量功德果成滿故。</xa>

<xa>Ⅱ　偈頌</xa>

<xa>A　本論自頌</xa>

<xa>此中有二頌。</xa>

<xa>名事互爲客　其性應尋思</xa>

<xa>於二亦當推　唯量及唯假</xa>

<xa>實智觀無義　唯有分別三</xa>
<pb n="42"/>

<xa>彼無故此無　是即入三性</xa>

<xa>B　引分別瑜伽論頌</xa>

<xa>復有教授二頌。如分別瑜伽論說。</xa>

<xa>菩薩於定位　觀影唯是心</xa>

<xa>義相既滅除　審觀唯自想</xa>

<xa>如是住內心　知所取非有</xa>

<xa>次能取亦無　後觸無所得</xa>

<xa>C　引大乘莊嚴經論頌</xa>

<xa>復有別五現觀伽陀。如大乘經莊嚴論說。</xa>

<xa>福德智慧二資糧　菩薩善備無邊際</xa>

<xa>於法思量善決已　故了義趣唯言類</xa>

<xa>若知諸義唯是言　即住似彼唯心理</xa>

<xa>便能現證真法界　是故二相悉蠲除</xa>

<xa>體知離心無別物　由此即會心非有</xa>

<xa>智者了達二皆無　等住二無真法界</xa>
<pb n="43"/>

<xa>慧者無分別智力　周徧平等常順行</xa>

<xa>滅依榛梗過失聚　如大良藥消眾毒</xa>

<xa>佛說妙法善成立　安慧并根法界中</xa>

<xa>了知念趣唯分別　勇猛疾歸德海岸</xa>

<wi>攝大乘論世親釋科判卷第六終</wi>


<sarticle>攝大乘論世親釋科判卷第七</sarticle>

<wi>彼入因果分第五</wi>

<xa>Ⅰ　總明因果</xa>

<xa>如是已說入所知相，彼入因果云何可見。謂由施戒忍精進靜慮般若六種波羅蜜多。云
何由六波羅蜜多得入唯識，復云何六波羅蜜多成彼入果。謂此菩薩不著財位，不犯尸羅，於
苦無動，於修無懈，於如是等散動因中不現行時心專一境，便能如理簡擇諸法，得入唯識。
菩薩依六波羅蜜多入唯識已，證得六種清淨增上意樂所攝波羅蜜多。是故於此，設離六種波
羅蜜多現起加行。由於聖教得勝解故，及由愛重隨喜欣樂諸作意故。恆常無間相應方便，修
習六種波羅蜜多速得圓滿。此中有三頌。</xa>

<xa>已圓滿白法　及得利疾忍</xa>

<xa>菩薩於自乘　甚深廣大教</xa>

<xa>等覺唯分別　得無分別智</xa>
<pb n="44"/>

<xa>希求勝解淨　故意樂清淨</xa>

<xa>前及此法流　皆得見諸佛</xa>

<xa>了知菩提近　以無難得故</xa>

<xa>由此三頌，總顯清淨增上意樂有七種相。謂資糧故，堪忍故，所緣故，作意故，自體
故，瑞相故，勝利故。如其次第諸句伽陀應知顯示。</xa>

<xa>Ⅱ　十門分別</xa>

<xa>A　長行</xa>

<xa>一　數</xa>

<xa>何因緣故波羅蜜多唯有六數。成立對治所治障故，證諸佛法所依處故，隨順成熟諸有
情故。爲欲對治不發趣因故，立施戒波羅蜜多。不發趣因，謂著財位及著室家。爲欲對治雖
已發趣復退還因故，立忍進波羅蜜多。退還因者，謂處生死有情違犯所生眾苦，及於長時善
品加行所生疲怠。爲欲對治。雖已發趣不復退還而失壞因故，立定慧波羅蜜多。失壞因者，
謂諸散動及邪惡慧。如是成立對治所治障故，唯立六數。又前四波羅蜜多，是不散動因。次
一波羅蜜多，不散動成就。此不散動爲依止故，如實等覺諸法真義，便能證得一切佛法。如
是證諸佛法所依處故，唯立六數。由施波羅蜜多故，於諸有情能正攝受。由戒波羅蜜多故，
於諸有情能不毀害。由忍波羅蜜多故，雖遭毀害而能忍受。由精進波羅蜜多故，能助經營彼
所應作。即由如是攝利因緣，令諸有情於成熟事有所堪任。從此已後，心未定者，令其得定
。心已定者，令得解脫。於開悟時，彼得成熟。如是隨順成熟一切有情，唯立六數，應如是知。</xa>

<xa>二　相</xa>

<xa>a　六種最勝</xa>
<pb n="45"/>

<xa>此六種相云何可見，由六種最勝故。一由所依最勝，謂菩提心爲所依故。二由事最勝
，謂具足現行故。三由處最勝，謂一切有情利益安樂事爲依處故。四由方便善巧最勝，謂無
分別智所攝受故。五由迴向最勝，謂迴向無上正等菩提故。六由清淨最勝，謂煩惱所知二障
無障所集起故。</xa>

<xa>b　四句分別</xa>

<xa>若施是波羅蜜多耶，設波羅蜜多是施耶。有施非波羅蜜多，應作四句。如於其施，如
是於餘波羅蜜多亦作四句，如應當知。</xa>

<xa>三　次第</xa>

<xa>何因緣故，如是六種波羅蜜多此次第說。謂前波羅蜜多隨順生後波羅蜜多故。</xa>

<xa>四　訓詞</xa>

<xa>復次。此諸波羅蜜多訓釋名言，云何可見。於諸世間聲聞獨覺施等善根，最爲殊勝，
能到彼岸，是故通稱波羅蜜多。又能破裂慳悋貧窮，及能引得廣大財位福德資糧，故名爲施
。又能息滅惡戒惡趣，及能取得善趣等持，故名爲戒。又能滅盡忿怒怨讎，及能善住自他安
隱，故名爲忍。又能遠離所有懈怠惡不善法，及能出生無量善法令其增長，故名精進。又能
消除所有散動，及能引得內心安住，故名靜慮。又能除遣一切見趣諸邪惡慧，及能真實品別
知法，故名爲慧。</xa>

<xa>五　修習</xa>

<xa>a　總辨五種修</xa>

<xa>云何應知修習如是波羅蜜多。應知此修略有五種。一現起加行修，二勝解修，三作意
修，四方便善巧修，五成所作事修。此中四修，如前已說。成所作事修者，謂諸如來任運佛
<pb n="46"/>
事無有休息，於其圓滿波羅蜜多，復更修習六到彼岸。</xa>

<xa>b　別辨作意修</xa>

<xa>又作意修者，謂修六種意樂所攝愛重隨喜欣樂作意。一廣大意樂，二長時意樂，三歡
喜意樂，四荷恩意樂，五大志意樂，六純善意樂。若諸菩薩乃至若干無數大劫現證無上正等
菩提，經爾所時一一剎那，假使頓捨一切身命，及以殑伽河沙等世界盛滿七寶，奉施如來，
乃至安坐妙菩提座，如是菩薩布施意樂，猶無厭足。經爾所時一一剎那，假使三千大千世界
滿中熾火，於四威儀常乏一切資生眾具，戒忍精進靜慮般若，心恆現行，乃至安坐妙菩提座
，如是菩薩所有戒忍精進靜慮般若意樂，猶無厭足。是名菩薩廣大意樂。又諸菩薩即於此中
無厭意樂，乃至安坐妙菩提座，常無間息，是名菩薩長時意樂。又諸菩薩以其六種波羅蜜多
饒益有情，由此所作，深生歡喜，蒙益有情所不能及，是名菩薩歡喜意樂。又諸菩薩以其六
種波羅蜜多饒益有情，見彼於己有大恩德，不見自身於彼有恩，是名菩薩荷恩意樂。又諸菩
薩即以如是六到彼岸所集善根，深心迴施一切有情，令得可愛勝果異熟，是名菩薩大志意樂
。又諸菩薩復以如是六到彼岸所集善根，共諸有情迴求無上正等菩提，是名菩薩純善意樂。
如是菩薩修此六種意樂所攝愛重作意。又諸菩薩於餘菩薩六種意樂修習相應無量善根，深心
隨喜。如是菩薩修此六種意樂所攝隨喜意樂。又諸菩薩深心欣樂一切有情六種意樂所攝六種
到彼岸修，亦願自身與此六種到彼岸修恆不相離，乃至安坐妙菩提座。如是菩薩修此六種意
樂所攝欣樂作意。若有聞此菩薩六種意樂所攝作意修已，但當能起一念信心，尚當發生無量
福聚，諸惡業障亦當消滅。何況菩薩。</xa>

<xa>六　差別</xa>

<xa>此諸波羅蜜多差別，云何可見。應知一一各有三品。施三品者，一法施，二財施，三
無畏施。戒三品者，一律儀戒，二攝善法戒，三饒益有情戒。忍三品者，一耐怨害忍，二安
受苦忍，三諦察法忍。精進三品者，一被甲精進，二加行精進，三無怯弱無退轉無喜足精進
。靜慮三品者，一安住靜慮，二引發靜慮，三成所作事靜慮。慧三品者，一無分別加行慧，
二無分別慧，三無分別後得慧。</xa>

<xa>七　相攝</xa>
<pb n="47"/>

<xa>如是相攝，云何可見。由此能攝一切善法，是其相故，是隨順故，是等流故。</xa>

<xa>八　所治</xa>

<xa>如是所治攝諸雜染，云何可見。是此相故，是此因故，是此果故。</xa>

<xa>九　勝利</xa>

<xa>如是六種波羅蜜多所得勝利，云何可見。謂諸菩薩流轉生死，富貴攝故，大生攝故，
大朋大屬之所攝故，廣大事業加行成就之所攝故，無諸惱害性薄塵垢之所攝故，善知一切工
論明處之所攝故。勝生無罪，乃至安坐妙菩提座，常能現作一切有情一切義利。是名勝利。</xa>

<xa>十　抉擇</xa>

<xa>如是六種波羅蜜多互相決擇，云何可見。世尊於此一切六種波羅蜜多，或有處所以施
聲說，或有處所以戒聲說，或有處所以忍聲說，或有處所以勤聲說，或有處所以定聲說，或
有處所以慧聲說。如是所說有何意趣。謂於一切波羅蜜多修加行中，皆有一切波羅蜜多互相
助成，如是意趣。</xa>

<xa>B　結頌</xa>

<xa>此中有一嗢柁南頌。</xa>

<xa>數相及次第　訓詞修差別</xa>

<xa>攝所治功德　互決擇應知</xa>

<xa>彼修差別分第六</xa>

<pb n="48"/>
<xa>Ⅰ　建立十地</xa>

<xa>如是已說彼入因果，彼修差別云何可見。由菩薩十地。何等爲十。一極喜地，二離垢
地，三發光地，四燄慧地，五極難勝地，六現前地，七遠行地，八不動地，九善慧地，十法
雲地。如是諸地，安立爲十，云何可見。爲欲對治十種無明所治障故。所以者何，以於十相
所知法界，有十無明所治障住。云何十相所知法界。謂初地中由徧行義，第二地中由最勝義
，第三地中由勝流義，第四地中由無攝受義，第五地中由相續無差別義，第六地中由無雜染
清淨義，第七地中由種種法無差別義，第八地中由不增不減義相自在依止義土自在依止義，
第九地中由智自在依止義，第十地中由業自在依止義陀羅尼門三摩地門自在依止義。此中有
三頌。</xa>

<xa>徧行最勝義　及與勝流義</xa>

<xa>如是無攝義　相續無別義</xa>

<xa>無雜染淨義　種種無別義</xa>

<xa>不增不減義　四自在依義</xa>

<xa>法界中有十　不染汙無明</xa>

<xa>治此所治障　故安立十地</xa>

<xa>復次。應知如是無明於聲聞等非染汙，於諸菩薩是染汙。</xa>

<xa>Ⅱ　十地名義</xa>

<xa>復次。何故初地說名極喜，由此最初得能成辦自他義利勝功能故。何故二地說名離垢
，由極遠離犯戒垢故。何故三地說名發光，由無退轉等持等至所依止故，大法光明所依止故
。何故四地說名燄慧，由諸菩提分法焚滅一切障故。何故五地名極難勝，由真諦智與世間智
<pb n="49"/>
更互相違，合此難合令相應故。何故六地說名現前，由緣起智爲所依止，能令般若波羅蜜多
現在前故。何故七地說名遠行，至功用行最後邊故。何故八地說名不動，由一切相有功用行
不能動故。何故九地說名善慧，由得最勝無礙智故。何故十地說名法雲，由得總緣一切法智
，含藏一切陀羅尼門三摩地門，譬如大雲能覆如空廣大障故，又於法身能圓滿故。</xa>

<xa>Ⅲ　辨得差別</xa>

<xa>得此諸地云何可見。由四種相。一得勝解，謂得諸地深信解故，二得正行，謂得諸地
相應十種正法行故。三得通達，謂於初地達法界時，徧能通達一切地故。四得成滿，謂修諸
地到究竟故。</xa>

<xa>Ⅳ　辨修習</xa>

<xa>修此諸地云何可見。謂諸菩薩於地地中修奢摩他毗鉢舍那，由五種相修。何等爲五。
謂集總修，無相修，無功用修，熾盛修，無喜足修。如是五修，令諸菩薩成辦五果。謂念念
中銷融一切麤重依止，離種種相得法苑樂，能正了知周徧無量無分限相大法光明，順清淨分
無所分別無相現行，爲令法身圓滿成辦，能正攝受後後勝因。</xa>

<xa>B　修十度</xa>

<xa>由增勝故說十地中別修十種波羅蜜多。於前六地所修六種波羅蜜多，如先已說。後四
地中所修四者，一方便善巧波羅蜜多，謂以前六波羅蜜多所集善根，共諸有情迴求無上正等
菩提故。二願波羅蜜多，謂發種種微妙大願，引攝當來波羅蜜多殊勝眾緣故。三力波羅蜜多
，謂由思擇修習二力，令前六種波羅蜜多無間現行故。四智波羅蜜多，謂由前六波羅蜜多，
成立妙智受用法樂成熟有情故。又此四種波羅蜜多，應知般若波羅蜜多無分別智後得智攝。
又於一切地中非不修習一切波羅蜜多。如是法門，是波羅蜜多藏之所攝。</xa>

<xa>Ⅴ　修習位時</xa>

<xa>A　長行</xa>
<pb n="50"/>

<xa>復次。凡經幾時修行諸地可得圓滿。有五補特伽羅，經三無數大劫。謂勝解行補特伽
羅，經初無數大劫修行圓滿。清淨增上意樂行補特伽羅，及有相行無相行補特伽羅，於前六
地及第七地，經第二無數大劫修行圓滿。即此無功用行補特伽羅，從此已上至第十地，經第
三無數大劫修行圓滿。</xa>

<xa>B　偈頌</xa>

<xa>此中有頌。</xa>

<xa>清淨增上力　堅固心昇進</xa>

<xa>名菩薩初修　無數三大劫</xa>

<wi>攝大乘論世親釋科判卷第七終</wi>


<sarticle>攝大乘論世親釋科判卷第八</sarticle>

<wi>增上戒學分第七</wi>

<xa>Ⅰ　出戒說處</xa>

<xa>如是已說因果修差別，此中增上戒殊勝云何可見。如菩薩地正受菩薩律儀中說。</xa>

<xa>Ⅱ　辨四殊勝</xa>

<xa>A　總標</xa>

<xa>復次。應知略由四種殊勝，故此殊勝。一由差別殊勝，二由共不共學處殊勝，三由廣
<pb n="51"/>
大殊勝，四由甚深殊勝。</xa>

<xa>B　差別殊勝</xa>

<xa>差別殊勝者，謂菩薩戒有三品別。一律儀戒，二攝善法戒，三饒益有情戒。此中律儀
戒，應知二戒建立義故。攝善法戒，應知修集一切佛法建立義故。饒益有情戒，應知成熟一
切有情建立義故。</xa>

<xa>C　共不共學處殊勝</xa>

<xa>共不共學處殊勝者，謂諸菩薩一切性罪不現行故，與聲聞共。相似遮罪有現行故，與
彼不共。於此學處，有聲聞犯菩薩不犯，有菩薩犯聲聞不犯。菩薩具有身語心戒，聲聞唯有
身語二戒。是故菩薩心亦有犯，非諸聲聞。以要言之，一切饒益有情無罪身語意業，菩薩一
切皆應現行，皆應修學。如是應知，說名爲共不共殊勝。</xa>

<xa>D　廣大殊勝</xa>

<xa>廣大殊勝者，復由四種廣大故。一由種種無量學處廣大故，二由攝受無量福德廣大故
，三由攝受一切有情利益安樂意樂廣大故，四由建立無上正等菩提廣大故。</xa>

<xa>E　甚深殊勝</xa>

<xa>甚深殊勝者，謂諸菩薩由是品類方便善巧，行殺生等十種作業而無有罪，生無量福，
速證無上正等菩提。又諸菩薩現行變化身語兩業，應知亦是甚深尸羅。由此因緣，或作國王
，示行種種惱有情事，安立有情毗奈耶中。又現種種諸本生事，示行逼惱諸餘有情，真實攝
受諸餘有情，先令他心深生淨信，後轉成熟。是名菩薩所學尸羅甚深殊勝。</xa>

<xa>F　結</xa>

<xa>由此略說四種殊勝，應知菩薩尸羅律儀最爲殊勝。</xa>
<pb n="52"/>

<xa>Ⅲ　指餘廣說</xa>

<xa>如是差別菩薩學處，應知復有無量差別。如毗奈耶瞿沙方廣契經中說。</xa>

<wi>增上心學分第八</wi>

<xa>Ⅰ　標差別</xa>

<xa>如是已說增上戒殊勝，增上心殊勝云何可見。略由六種差別應知。一由所緣差別故，
二由種種差別故，三由對治差別故，四由堪能差別故，五由引發差別故，六由作業差別故。</xa>

<xa>Ⅱ　辨差別</xa>

<xa>A　所緣差別</xa>

<xa>所緣差別者，謂大乘法爲所緣故。</xa>

<xa>B　種種差別</xa>

<xa>種種差別者，謂大乘光明，集福定王，賢守，健行等三摩地種種無量故。</xa>

<xa>C　對治差別</xa>

<xa>對治差別者，謂一切法總相緣智，以楔出楔道理，遣阿賴耶識中一切障麤重故。</xa>

<xa>D　堪能差別</xa>

<xa>堪能差別者，謂住靜慮樂，隨其所欲即受生故。</xa>

<pb n="53"/>
<xa>E　引發差別</xa>

<xa>引發差別者，謂能引發一切世界無礙神通故。</xa>

<xa>F　作業差別</xa>

<xa>一　引發神通業</xa>

<xa>作業差別者，謂能振動，熾然，徧滿，顯示，轉變，往來，卷舒，一切色像皆入身中
，所往同類，或顯或隱，所作自在，伏他神通，施辯念樂，放大光明，引發如是大神通故。</xa>

<xa>二　引發難行業</xa>

<xa>a　正明十種難行</xa>

<xa>又能引發攝諸難行十難行故。十難行者，一自誓難行，誓受無上菩提願故。二不退難
行，生死眾苦不能退故。三不背難行，一切有情雖行邪行而不棄故。四現前難行，怨有情所
現作一切饒益事故。五不染難行，生在世間不爲世法所染汙故。六勝解難行，於大乘中雖未
能了，然於一切廣大甚深生信解故。七通達難行，具能通達補特伽羅法無我故。八隨覺難行
，於諸如來所說甚深祕密言詞能隨覺故。九不離不染難行，不捨生死而不染故。十加行難行
，能修諸佛安住，解脫一切障礙，窮生死際不作功用，常起一切有情一切義利行故。</xa>

<xa>b　廣辨隨覺難行</xa>

<xa>1　約六度釋</xa>

<xa>復次。隨覺難行中，於佛何等祕密言詞彼諸菩薩能隨覺了。謂如經言。</xa>

<xa>云何菩薩能行惠施。若諸菩薩無少所施，然於十方無量世界廣行惠施。云何菩薩樂行
惠施，若諸菩薩於一切施都無欲樂。云何菩薩於惠施中深生信解，若諸菩薩不信如來而行布
<pb n="54"/>
施。云何菩薩於施策勵，若諸菩薩於惠施中不自策勵。云何菩薩於施耽樂，若諸菩薩無有暫
時少有所施。云何菩薩其施廣大，若諸菩薩於惠施中離娑洛想。云何菩薩其施清淨，若諸菩
薩殟波陀慳。云何菩薩其施究竟，若諸菩薩不住究竟。云何菩薩其施自在，若諸菩薩於惠施
中不自在轉。云何菩薩其施無盡，若諸菩薩不住無盡。如於布施，於戒爲初於慧爲後，隨其
所應當知亦爾。</xa>

<xa>2　約十惡釋</xa>

<xa>云何能殺生，若斷眾生生死流轉。云何不與取，若諸有情無有與者自然攝取。云何欲
邪行，若於諸欲了知是邪而修正行。云何能妄語，若於妄中能說爲妄。云何貝戍尼，若能常
居最勝空住。云何波魯師，若善安住所知彼岸。云何綺間語，若正說法品類差別。云何能貪
欲，若有數數欲自證得無上靜慮。云何能瞋恚，若於其心能正憎害一切煩惱。云何能邪見，
若一切處徧行邪性皆如實見。</xa>

<xa>3　約甚深佛法釋</xa>

<xa>甚深佛法者，云何名爲甚深佛法，此中應釋。謂常住法是諸佛法，以其法身是常住故
。又斷滅法是諸佛法，以一切障永斷滅故。又生起法是諸佛法，以變化身現生起故。又有所
得法是諸佛法，八萬四千諸有情行及彼對治皆可得故。又有貪法是諸佛法，自誓攝受有貪有
情爲己體故。又有瞋法是諸佛法，又有癡法是諸佛法，又異生法是諸佛法，應知亦爾。又無
染法是諸佛法，成滿真如一切障垢不能染故。又無汙法是諸佛法，生在世間諸世間法不能汙
故。是故說名甚深佛法。</xa>

<xa>三　引發四種業</xa>

<xa>又能引發修到彼岸成熟有情淨佛國土諸佛法故，應知亦是菩薩等持作業差別。</xa>

<wi>增上慧學分第九</wi>

<xa>Ⅰ　安立相</xa>
<pb n="55"/>

<xa>A　标</xa>

<xa>如是已說增上心殊勝，增上慧殊勝云何可見。謂無分別智。若自性，若所依，若因緣
，若所緣，若行相，若任持，若助伴，若異熟，若等流，若出離，若至究竟，若加行無分別
後得勝利，若差別，若無分別後得譬喻，若無功用作事，若甚深。應知無分別智名增上慧殊勝。</xa>

<xa>B　釋</xa>

<xa>一　略釋自性</xa>

<xa>此中無分別智，離五種相以爲自性。一離無作意故。二離過有尋有伺地故。三離想受
滅寂靜故。四離色自性故。五離於真義異計度故。離此五相，應知是名無分別智。</xa>

<xa>二　別釋諸門</xa>

<xa>a　自性</xa>

<xa>於如所說無分別智成立相中，復說多頌。</xa>

<xa>諸菩薩自性　遠離五種相</xa>

<xa>是無分別智　不異計於真</xa>

<xa>b　所依</xa>

<xa>諸菩薩所依　非心而是心</xa>

<xa>是無分別智　非思義種類</xa>

<pb n="56"/>
<xa>c　因緣</xa>

<xa>諸菩薩因緣　有言聞熏習</xa>

<xa>是無分別智　及如理作意</xa>

<xa>d　所緣</xa>

<xa>諸菩薩所緣　不可言法性</xa>

<xa>是無分別智　無我性真如</xa>

<xa>e　行相</xa>

<xa>1　正釋</xa>

<xa>諸菩薩行相　復於所緣中</xa>

<xa>是無分別智　彼所知無相</xa>

<xa>2　通疑難</xa>

<xa>相應自性義　所分別非餘</xa>

<xa>字展轉相應　是謂相應義</xa>

<xa>非離彼能詮　智於所詮轉</xa>

<xa>非詮不同故　一切不可言</xa>

<pb n="57"/>
<xa>f　任持</xa>

<xa>諸菩薩任持　是無分別智</xa>

<xa>後所得諸行　爲進趣增長</xa>

<xa>g　助伴</xa>

<xa>諸菩薩助伴　說爲二種道</xa>

<xa>是無分別智　五到彼岸性</xa>

<xa>h　異熟</xa>

<xa>諸菩薩異熟　於佛二會中</xa>

<xa>是無分別智　由加行證得</xa>

<xa>i　等流</xa>

<xa>諸菩薩等流　於後後生中</xa>

<xa>是無分別智　自體轉增勝</xa>

<xa>j　出離</xa>

<xa>諸菩薩出離　得成辦相應</xa>

<xa>是無分別智　應知於十地</xa>

<pb n="58"/>
<xa>k　至究竟</xa>

<xa>諸菩薩究竟　得清淨三身</xa>

<xa>是無分別智　得最上自在</xa>

<xa>l　加行無分別後得勝利</xa>

<xa>如虛空無染　是無分別智</xa>

<xa>種種極重惡　由唯信勝解</xa>

<xa>如虛空無染　是無分別智</xa>

<xa>解脫一切障　得成辦相應</xa>

<xa>如虛空無染　是無分別智</xa>

<xa>常行於世間　非世法所染</xa>

<xa>m　差別</xa>

<xa>如瘂求受義　如瘂正受義</xa>

<xa>如非瘂受義　三智譬如是</xa>

<xa>如愚求受義　如愚正受義</xa>

<xa>如非愚受義　三智譬如是</xa>

<pb n="59"/>
<xa>如五求受義　如五正受義</xa>

<xa>如末那受義　三智譬如是</xa>

<xa>如未解於論　求論受法義</xa>

<xa>次第譬三智　應知加行等</xa>

<xa>n　無分別後得智喻</xa>

<xa>如人正閉目　是無分別智</xa>

<xa>即彼復開目　後得智亦爾</xa>

<xa>應知如虛空　是無分別智</xa>

<xa>於中現色像　後得智亦爾</xa>

<xa>o　無功用作事</xa>

<xa>如末尼天樂　無思成自事</xa>

<xa>種種佛事成　常離思亦爾</xa>

<xa>p　甚深</xa>

<xa>非於此非餘　非智而是智</xa>

<xa>與境無有異　智成無分別</xa>

<pb n="60"/>
<xa>應知一切法　本性無分別</xa>

<xa>所分別無故　無分別智無</xa>

<wi>攝大乘論世親釋科判卷第八終</wi>


<sarticle>攝大乘論世親釋科判卷第九</sarticle>

<xa>Ⅱ　辨差別</xa>

<xa>此中加行無分別智有三種。謂因緣，引發，數習，生差別故。根本無分別智亦有三種
。謂喜足，無顛倒，無戲論，無分別差別故。後得無分別智有五種。謂通達，隨念，安立，
和合，如意，思擇差別故。</xa>

<xa>Ⅲ　引經證</xa>

<xa>A　阿毗達磨大乘無義教</xa>

<xa>復有多頌成立如是無分別智。</xa>

<xa>鬼傍生人天　各隨其所應</xa>

<xa>等事心異故　許義非真實</xa>

<xa>於過去事等　夢像二影中</xa>

<xa>雖所緣非實　而境相成就</xa>

<xa>若義義性成　無無分別智</xa>
<pb n="61"/>

<xa>此若無佛果　證得不應理</xa>

<xa>得自在菩薩　由勝解力故</xa>

<xa>如欲地等成　得定者亦爾</xa>

<xa>成就簡擇者　有智得定者</xa>

<xa>思惟一切法　如義皆顯現</xa>

<xa>無分別智行　諸義皆不現</xa>

<xa>當知無有義　由此亦無識</xa>

<xa>B　引般若波羅蜜多非處教</xa>

<xa>般若波羅蜜多，與無分別智無有差別。如說菩薩安住般若波羅蜜多非處相應能於所餘
波羅蜜多修習圓滿。云何名爲非處相應修習圓滿，謂由遠離五種處故。一遠離外道我執處故
，二遠離未見真如菩薩分別處故，三遠離生死涅槃二邊處故，四遠離唯斷煩惱障生喜足處故
，五遠離不顧有情利益安樂住無餘依涅槃界處故。</xa>

<xa>Ⅳ　顯殊勝</xa>

<xa>聲聞等智與菩薩智有何差別。由五種相應知差別。一由無分別差別，謂於蘊等法無分
別故。二由非少分差別，謂於通達真如，入一切種所知境界。普爲度脫一切有情，非少分故
。三由無住差別，謂無住涅槃爲所住故。四由畢竟差別，謂無餘依涅槃界中無斷盡故。五由
無上差別，謂於此上無有餘乘勝過此故。此中有頌。</xa>

<xa>諸大悲爲體　由五相勝智</xa>
<pb n="62"/>

<xa>世出世滿中　說此最高遠</xa>

<xa>Ⅴ　釋疑難</xa>

<xa>若諸菩薩成就如是增上尸羅，增上質多，增上般若，功德圓滿，於諸財位得大自在，
何故現見有諸有情匱乏財位。見彼有情於諸財位有重業障故，見彼有情若施財位障生善法故
，見彼有情若乏財位厭離現前故，見彼有情若施財位即爲積集不善法因故，見彼有情若施財
位即便作餘無量有情損惱因故，是故現見有諸有情匱乏財位。此中有頌。</xa>

<xa>見業障現前　積集損惱故</xa>

<xa>現有諸有情　不感菩薩施</xa>

<wi>彼果斷分第十</wi>

<xa>Ⅰ　長行</xa>

<xa>A　出體相</xa>

<xa>如是已說增上慧殊勝，彼果斷殊勝云何可見。斷謂菩薩無住涅槃，以捨雜染不捨生死
，二所依止轉依爲相。此中生死，謂依他起性雜染分。涅槃，謂依他起性清淨分。二所依止
，謂通二分依他起性。轉依，謂即依他起性對治起時，轉捨雜染分，轉得清淨分。</xa>

<xa>B　辨差別</xa>

<xa>一　正辨差別</xa>

<xa>又此轉依略有六種。一損力益能轉，謂由勝解力聞熏習住故，及由有羞恥，令諸煩惱
少分現行不現行故。二通達轉，謂諸菩薩已入大地，於真實非真實顯現不顯現現前住故，乃
<pb n="63"/>
至六地。三修習轉，謂猶有障一切相不顯現真實顯現故，乃至十地。四果圓滿轉，謂永無障
一切相不顯現最清淨真實顯現，於一切相得自在故。五下劣轉，謂聲聞等唯能通達補特伽羅
空無我性，一向背生死，一向捨生死故。六廣大轉，謂諸菩薩兼通達法空無我性，即於生死
見爲寂靜，雖斷雜染而不捨故。</xa>

<xa>二　簡別失德</xa>

<xa>若諸菩薩住下劣轉有何過失。不顧一切有情利益安樂事故，違越一切菩薩法故，與下
劣乘同解脫故，是爲過失。若諸菩薩住廣大轉有何功德。生死法中以自轉依爲所依止，得自
在故。於一切趣示現一切有情之身，於最勝生及三乘中種種調伏方便善巧安立所化諸有情故
，是爲功德。</xa>

<xa>Ⅱ　偈頌</xa>

<xa>A　轉依解脫義</xa>

<xa>此中有多頌。</xa>

<xa>諸凡夫覆真　一向顯虛妄</xa>

<xa>諸菩薩捨妄　一向顯真實</xa>

<xa>應知顯不顯　真義非真義</xa>

<xa>轉依即解脫　隨欲自在行</xa>

<xa>B　涅槃無住義</xa>

<xa>於生死涅槃　若起平等智</xa>

<pb n="64"/>
<xa>爾時由此證　生死即涅槃</xa>

<xa>由是於生死　非捨非不捨</xa>

<xa>亦即於涅槃　非得非不得</xa>

<wi>彼果智分第十一</wi>

<xa>Ⅰ　出體性</xa>

<xa>如是已說彼果斷殊勝，彼果智殊勝云何可見。謂由三種佛身，應知彼果智殊勝。一由
自性身，二由受用身，三由變化身。此中自性身者，謂諸如來法身一切法自在轉所依止故。
受用身者，謂依法身，種種諸佛眾會所顯，清淨佛土大乘法樂爲所受故。變化身者亦依法身
，從覩史多天宮現沒，受生受欲，踰城出家，往外道所修諸苦行，證大菩提，轉大法輪，入
大涅槃故。</xa>

<xa>Ⅱ　十門分別</xa>

<xa>A　頌標</xa>

<xa>此中說一嗢柁南頌。</xa>

<xa>相證得自在　依止及攝持</xa>

<xa>差別德甚深　念業明諸佛</xa>

<xa>B　廣釋</xa>

<xa>一　相</xa>

<pb n="65"/>
<xa>a　轉依相</xa>

<xa>諸佛法身以何爲相，應知法身略有五相。一轉依爲相。謂轉滅一切障雜染分依他起性
故，轉得解脫一切障於法自在轉現前清淨分依他起性故。</xa>

<xa>b　白法所成相</xa>

<xa>二白法所成爲相。謂六波羅蜜多圓滿，得十自在故。此中壽自在，心自在，眾具自在
，由施波羅蜜多圓滿故。業自在，生自在，由戒波羅蜜多圓滿故。勝解自在，由忍波羅蜜多
圓滿故。願自在，由精進波羅蜜多圓滿故。神力自在，五通所攝，由靜慮波羅蜜多圓滿故。
智自在，法自在，由般若波羅蜜多圓滿故。</xa>

<xa>c　無二相</xa>

<xa>三無二爲相。謂有無無二爲相，由一切法無所有故，空所顯相是實有故。有爲無爲無
二爲相，由業煩惱非所爲故，自在示現有爲相故。異性一性無二爲相，由一切佛所依無差別
故，無量相續現等覺故。此中有二頌。</xa>

<xa>我執不有故　於中無別依</xa>

<xa>隨前能證別　故施設有異</xa>

<xa>種姓異非虛　圓滿無初故</xa>

<xa>無垢依無別　故非一非多</xa>

<xa>d　常住相</xa>

<xa>四常住爲相。謂真如清淨相故，本願所引故，所應作事無竟期故。</xa>

<pb n="66"/>
<xa>e　不可思議相</xa>

<xa>五不可思議爲相。謂真如清淨自內證故，無有世間喻能喻故，非諸尋思所行處故。</xa>

<xa>二　證得</xa>

<xa>復次。云何如是法身最初證得。謂緣總相大乘法境無分別智，及後得智，五相善修，
於一切地善集資糧，金剛喻定破滅微細難破障故，此定無間離一切障，故得轉依。</xa>

<xa>三　自在</xa>

<xa>復次。法身由幾自在而得自在。略由五種。一由佛土自身相好無邊音聲無見頂相自在
，由轉色蘊依故。二由無罪無量廣大樂住自在，由轉受蘊依故。三由辯說一切名身句身文身
自在，由轉想蘊依故。四由現化變易引攝大眾引攝白法自在，由轉行蘊依故。五由圓鏡平等
觀察成所作智自在，由轉識蘊依故。</xa>

<xa>四　依止</xa>

<xa>復次。法身由幾種處應知依止。略由三處。一由種種佛住依止，此中有二頌。</xa>

<xa>諸佛證得五性喜　皆由等證自界故</xa>

<xa>離喜都由不證此　故求喜者應等證</xa>

<xa>由能無量及事成　法味義德俱圓滿</xa>

<xa>得喜最勝無過失　諸佛見常無盡故</xa>

<xa>二由種種受用身依止，但爲成熟諸菩薩故。三由種種變化身依止，多爲成熟聲聞等故。</xa>

<pb n="67"/>
<xa>五　攝持</xa>

<xa>應知法身由幾佛法之所攝持。略由六種。一由清淨，謂轉阿賴耶識得法身故。二由異
熟，謂轉色根得異熟智故。三由安住，謂轉欲行等住得無量智住故。四由自在，謂轉種種攝
受業自在，得一切世界無礙神通智自在故。五由言說，謂轉一切見聞覺知言說戲論，得令一
切有情心喜辯說智自在故。六由拔濟，謂轉拔濟一切災橫過失，得拔濟一切有情一切災橫過
失智故。應知法身由此所說六種佛法之所攝持。</xa>

<xa>六　差別</xa>

<xa>諸佛法身，當言有異當言無異。依止意樂業無別故，當言無異。無量依身現等覺故，
當言有異。如說佛法身，受用身亦爾。意樂及業無差別故當言無異。不由依止無差別故，無
量依止差別轉故。應知變化身如受用身說。</xa>

<xa>七　德</xa>

<xa>a　衆德相應</xa>

<xa>應知法身幾德相應。謂最清淨四無量，解脫，勝處，徧處，無諍，願智，四無礙解，
六神通，三十二大士相，八十隨好，四一切相清淨，十力，四無畏，三不護，三念住，拔除
習氣無忘失法，大悲，十八不共佛法，一切相妙智等功德相應。</xa>

<xa>⒈　讚四無量功德</xa>

<xa>此中有多頌。</xa>

<xa>憐愍諸有情　起和合遠離</xa>

<xa>常不捨利樂　四意樂歸禮</xa>

<pb n="68"/>
<xa>⒉　讚八解脫八勝處十徧處功德</xa>

<xa>解脫一切障　牟尼勝世間</xa>

<xa>智周徧所知　心解脫歸禮</xa>

<xa>⒊　讚無諍智功德</xa>

<xa>能滅諸有情　一切惑無餘</xa>

<xa>害煩惱有染　常哀愍歸禮</xa>

<xa>⒋　讚願智功德</xa>

<xa>無功用無著　無礙常寂定</xa>

<xa>於一切問難　能解釋歸禮</xa>

<xa>⒌　讚四無礙解功德</xa>

<xa>於所依能依　所說言及智</xa>

<xa>能說無礙慧　常善說歸禮</xa>

<xa>⒍　讚六神通功德</xa>

<xa>爲彼諸有情　故現知言行</xa>

<xa>往來及出離　善教者歸禮</xa>

<pb n="69"/>
<xa>⒎　讚諸相隨好功德</xa>

<xa>諸眾生見尊　皆審知善士</xa>

<xa>暫見便深信　開導者歸禮</xa>

<xa>⒏　讚四一切相清淨功德</xa>

<xa>攝受住持捨　現化及變易</xa>

<xa>等持智自在　隨證得歸禮</xa>

<xa>⒐　讚十力功德</xa>

<xa>方便歸依淨　及大乘出離</xa>

<xa>於此諸眾生　摧魔者歸禮</xa>

<xa>⒑　讚四無所畏功德</xa>

<xa>能說智及斷　出離能障礙</xa>

<xa>自他利非餘　外道伏歸禮</xa>

<xa>⒒　讚三不護三念住功德</xa>

<xa>處眾能伏說　迷離二雜染</xa>

<xa>無護無忘失　攝御眾歸禮</xa>

<pb n="70"/>
<xa>⒓　讚拔除習氣功德</xa>

<xa>徧一切行住　無非圓智事</xa>

<xa>一切時徧知　實義者歸禮</xa>

<xa>⒔　讚無忘失功德</xa>

<xa>諸有情利樂　所作不過時</xa>

<xa>所作常無虛　無忘失歸禮</xa>

<xa>⒕　讚大悲功德</xa>

<xa>晝夜常六返　觀一切世間</xa>

<xa>與大悲相應　利樂意歸禮</xa>

<xa>⒖　讚十八不共佛法功德</xa>

<xa>由行及由證　由智及由業</xa>

<xa>於一切二乘　最勝者歸禮</xa>

<xa>⒗　讚一切相妙智功德</xa>

<xa>由三身至得　具相大菩提</xa>

<xa>一切處他疑　皆能斷歸禮</xa>

<pb n="71"/>
<xa>b　六德相應</xa>

<xa>諸佛法身與如是等功德相應。復與所餘自性因果業相應轉功德相應。是故應知諸佛法
身無上功德。此中有二頌。</xa>

<xa>尊成實勝義　一切地皆出</xa>

<xa>至諸眾生上　解脫諸有情</xa>

<xa>無盡無等德　相應現世間</xa>

<xa>及眾會可見　非見人天等</xa>

<wi>攝大乘論世親釋科判卷第九終</wi>


<sarticle>攝大乘論世親釋科判卷第十</sarticle>

<xa>八　甚深</xa>

<xa>復次。諸佛法身甚深最甚深，此甚深相云何可見。此中有多頌。</xa>

<xa>a　生住業住甚深</xa>

<xa>佛無生爲生　亦無住爲住</xa>

<xa>諸事無功用　第四食爲食</xa>

<xa>b　安立數業甚深</xa>

<pb n="72"/>
<xa>無異亦無量　無數量一業</xa>

<xa>不堅業堅業　諸佛具三身</xa>

<xa>c　現等覺甚深</xa>

<xa>現等覺非有　一切覺非無</xa>

<xa>一一念無量　有非有所顯</xa>

<xa>d　離欲甚深</xa>

<xa>非染非離染　由欲得出離</xa>

<xa>了知欲無欲　悟入欲法性</xa>

<xa>e　斷蘊甚深</xa>

<xa>諸佛過諸蘊　安住諸蘊中</xa>

<xa>與彼非一異　不捨而善寂</xa>

<xa>f　成熟甚深</xa>

<xa>諸佛事相雜　猶如大海水</xa>

<xa>我已現當作　他利無是思</xa>

<xa>g　顯現甚深</xa>

<pb n="73"/>
<xa>眾生罪不現　如月於破器</xa>

<xa>徧滿諸世間　由法光如日</xa>

<xa>h　示現等覺涅槃甚深</xa>

<xa>或現等正覺　或涅槃如火</xa>

<xa>此未曾非有　諸佛身常故</xa>

<xa>i　住甚深</xa>

<xa>佛於非聖法　人趣及惡趣</xa>

<xa>非梵行法中　最勝自體住</xa>

<xa>j　顯示自體甚深</xa>

<xa>佛一切處行　亦不行一處</xa>

<xa>於一切身現　非六根所行</xa>

<xa>k　斷煩惱甚深</xa>

<xa>煩惱伏不滅　如毒呪所害</xa>

<xa>留惑至惑盡　證佛一切智</xa>

<xa>l　不可思議甚深</xa>

<pb n="74"/>
<xa>煩惱成覺分　生死爲涅槃</xa>

<xa>具大方便故　諸佛不思議</xa>

<xa>應知如是所說甚深有十二種。謂生住業住甚深，安立數業甚深，現等覺甚深，離欲甚
深，斷蘊甚深，成熟甚深，顯現甚深，示現等覺涅槃甚深，住甚深，顯示自體甚深，斷煩惱
甚深，不可思議甚深。</xa>

<xa>九　念</xa>

<xa>a　正明七念</xa>

<xa>若諸菩薩念佛法身，由幾種念應修此念。略說菩薩念佛法身，由七種念應修此念。一
者，諸佛於一切法得自在轉，應修此念，於一切世界得無礙通故。此中有頌。</xa>

<xa>有情界周徧　具障而闕因</xa>

<xa>二種決定轉　諸佛無自在</xa>

<xa>二者，如來其身常住，應修此念，真如無間解脫垢故。三者，如來最勝無罪，應修此
念，一切煩惱及所知障並離繫故。四者，如來無有功用，應修此念，不作功用一切佛事無休
息故。五者，如來受大富樂，應修此念，清淨佛土大富樂故。六者，如來離諸染汙，應修此
念，生在世間一切世法不能染故。七者，如來能成大事，應修此念，示現等覺般涅槃等，一
切有情未成熟者能令成熟，已成熟者令解脫故。此中有二頌。</xa>

<xa>圓滿屬自心　具常住清淨</xa>

<xa>無功用能施　有情大法樂</xa>

<xa>徧行無依止　平等利多生</xa>
<pb n="75"/>

<xa>一切佛智者　應修一切念</xa>

<xa>b　別釋淨土</xa>

<xa>1　具引經文</xa>

<xa>復次。諸佛清淨佛土相云何應知。如菩薩藏百千契經序品中說，謂薄伽梵住最勝光曜
七寶莊嚴，放大光明普照一切無邊世界，無量方所妙飾間列，周圓無際其量難測，超過三界
所行之處，勝出世間善根所起，最極自在淨識爲相，如來所都，諸大菩薩眾所雲集，無量天
龍藥叉健達縛阿素洛揭路茶緊捺洛莫呼洛伽人非人等常所翼從，廣大法味喜樂所持，作諸眾
生一切義利，蠲除一切煩惱災橫，遠離眾魔，過諸莊嚴如來莊嚴之所依處，大念慧行以爲遊
路，大止妙觀以爲所乘，大空無相無願解脫爲所入門，無量功德眾所莊嚴大寶花王之所建立
大宮殿中。</xa>

<xa>2　十八圓滿</xa>

<xa>如是現示清淨佛土，顯色圓滿，形色圓滿，分量圓滿，方所圓滿，因圓滿，果圓滿，
主圓滿，輔翼圓滿，眷屬圓滿，任持圓滿，事業圓滿，攝益圓滿，無畏圓滿，住處圓滿，路
圓滿，乘圓滿，門圓滿，依持圓滿。</xa>

<xa>3　總明四德</xa>

<xa>復次。受用如是清淨佛土，一向淨妙，一向安樂，一向無罪，一向自在。</xa>

<xa>十　業</xa>

<xa>復次。應知如是諸佛法界，於一切時能作五業。一者救濟一切有情災橫爲業，於暫見
時便能救濟盲聾狂等諸災橫故。二者救濟惡趣爲業，拔諸有情出不善處置善處故。三者救濟
非方便爲業，令諸外道捨非方便求解脫行，置於如來聖教中故。四者救濟薩迦耶爲業，授與
<pb n="76"/>
能超三界道故。五者救濟乘爲業。拯拔欲趣餘乘菩薩，及不定種性諸聲聞等，安處令修大乘
行故。於此五業應知諸佛業用平等。此中有頌。</xa>

<xa>因依事性行　別故許業異</xa>

<xa>世間此力別　無故非導師</xa>

<xa>Ⅲ　釋妨難</xa>

<xa>A　釋說一乘</xa>

<xa>若此功德圓滿相應，諸佛法身不與聲聞獨覺乘共，以何意趣佛說一乘。此中有二頌。</xa>

<xa>爲引攝一類　及任持所餘</xa>

<xa>由不定種性　諸佛說一乘</xa>

<xa>法無我解脫　等故性不同</xa>

<xa>得二意樂化　究竟說一乘</xa>

<xa>B　釋同時有多佛</xa>

<xa>如是諸佛同一法身而佛有多，何緣可見。此中有頌。</xa>

<xa>一界中無二　同時無量圓</xa>

<xa>次第轉非理　故成有多佛</xa>

<xa>C　釋法身涅槃不涅槃</xa>
<pb n="77"/>

<xa>云何應知於法身中佛非畢竟入於涅槃亦非畢竟不入涅槃。此中有頌。</xa>

<xa>一切障脫故　所作無竟故</xa>

<xa>佛畢竟涅槃　畢竟不涅槃</xa>

<xa>D　釋受用身非自性身</xa>

<xa>何故受用身非即自性身。由六因故。一色身可見故，二無量佛眾會差別可見故，三隨
勝解見自性不定可見故，四別別而見自性變動可見故，五菩薩聲聞及諸天等種種眾會間雜可
見故，六阿賴耶識與諸轉識轉依非理可見故，佛受用身即自性身不應道理。</xa>

<xa>E　釋變化身非自性身</xa>

<xa>何因變化身非即自性身。由八因故。謂諸菩薩從久遠來得不退定，於覩史多及人中生
，不應道理。又諸菩薩從久遠來常憶宿住。書算數印工巧論中。及於受用欲塵行中不能正知
，不應道理。又諸菩薩從久遠來，已知惡說善說法教，往外道所，不應道理。又諸菩薩從久
遠來，已能善知三乘正道，修邪苦行，不應道理。又諸菩薩捨百朐胝諸贍部洲，但於一處成
等正覺轉正法輪，不應道理。若離示現成等正覺，唯以化身於所餘處施作佛事，即應但於覩
史多天成等正覺，何不施設徧於一切贍部洲中同時佛出。既不施設無教無理，雖有多化而不
違彼無二如來出現世言，由一四洲攝世界故，如二輪王不同出世。此中有頌。</xa>

<xa>佛微細化身　多處胎平等</xa>

<xa>爲顯一切種　成等覺而轉</xa>

<xa>爲欲利樂一切有情，發願修行證大菩提，畢竟涅槃不應道理，願行無果，成過失故。</xa>

<xa>F　解二身常</xa>
<pb n="78"/>

<xa>佛受用身及變化身既是無常，云何經說如來身常。此二所依法身常故。又等流身及變
化身以恆受用無休廢故，數數現化不永絕故。如常受樂如常施食，如來身常應知亦爾。</xa>

<xa>G　釋化身非畢竟住</xa>

<xa>由六因故，諸佛世尊所現化身非畢竟住。一所作究竟，成熟有情已解脫故。二爲令捨
離不樂涅槃，爲求如來常住身故。三爲令捨離輕毀諸佛，令悟甚深正法教故。四爲令於佛深
生渴仰，恐數見者生厭怠故。五令於自身發勤精進，知正說者難可得故。六爲諸有情極速成
熟，令自精進不捨軛故。此中有二頌。</xa>

<xa>由所作究竟　捨不樂涅槃</xa>

<xa>離輕毀諸佛　深生於渴仰</xa>

<xa>內自發正勤　爲極速成熟</xa>

<xa>故許佛化身　而非畢竟住</xa>

<xa>H　釋成佛要作功用</xa>

<xa>諸佛法身無始時來無別無量，不應爲得更作功用。此中有頌。</xa>

<xa>佛得無別無量因　有情若捨勤功用</xa>

<xa>證得恆時不成因　斷如是因不應理</xa>

<xa>Ⅶ　結說</xa>

<xa>阿毗達磨大乘經中攝大乘品，我阿僧伽略釋究竟。</xa>
<pb n="79"/>

<wi>攝大乘論世親釋科判卷第十終</wi>


<sarticle>攝大乘論世親釋集註代序</sarticle>

祖師造論卷首引導中有云：「爲顯其法根源淨故，開示造者殊勝。」今於攝論之前，載以二
大菩薩之傳記，俾讀者緣念二位之殊勝功德及恩澤，生起極大的敬仰與意樂，而得殊勝加持。

公元第五世紀，北天竺富婁沙富羅國、國師婆羅門姓憍尸迦，有三子，同名婆藪槃豆（漢譯
天親或世親）。長子是佛所授記、乘願再來、具大悲心，中興佛教的一位菩薩，別名阿僧伽
（漢譯無著）。三子於薩婆多部出家，得阿羅漢果，別名比隣持跋婆。次子世親，仍用原名，無他別稱。

無著菩薩初於薩婆多部出家，後修定得離欲。思惟空義不能得入。賓頭羅阿羅漢，從東毘提
訶洲來，爲說小乘空觀，如教觀之，即便得入。雖得小乘空觀，意猶未安，謂理不應止此，
因爾乘神通，往兜率多天，諮問彌勒菩薩，彌勒菩薩爲說大乘空觀。還閻浮提，如說思惟，
即便得悟，於思惟時，地六種動。既得大乘空觀，因此爲名，名阿僧伽。

爾後數上兜率多天，諮問彌勒大乘經義，彌勒廣爲解說。隨有所得，還閻浮提，以己所聞，
爲餘人說，聞者多不生信。無著菩薩即自發願，我今欲令衆生，信解大乘，唯願大師下閻浮
提，解說大乘，令諸衆生，皆得信解。彌勒即如其願，於夜時下閻浮提，放大光明，廣集有
緣衆，於說法堂，誦出十七地經，隨所誦出，隨解其義，經四月夜，解十七地經方竟。雖同
於一堂聽法，唯無著菩薩得近彌勒菩薩，餘人但得遙聞。夜共聽彌勒說法，晝時無著菩薩更
爲餘人解釋彌勒所說，因此衆人皆信大乘彌勒菩薩教。

無著菩薩修日光三摩提，如說修學，即得此定。得此定後，昔所未解，悉能通達，有所見聞
，永憶不忘，佛昔所說華嚴等諸大乘經，悉能解義。彌勒於兜率多天，悉爲無著解說諸大乘
經義，無著菩薩並悉通達，皆能憶持。後於閻浮提造大乘經優波提舍，解釋佛所說一切大教。

世親菩薩，亦依薩婆多部，在那爛陀寺出家，博學多聞，徧通墳籍，神才俊朗，無可爲儔，
<pb n="80"/>
戒門清高，難以相匹。既已精研一切聲聞三藏，爲欲究竟婆娑深義，復往迦濕彌羅學習四載
，精通大毗婆沙。於是十八部各部不同之經律論藏，乃至六師外道諸說，無不曉了，並善巧
因明論辯之術，旋返中印，爲眾多聲聞僧，開示教法，造著名之俱舍論。

俱舍論雖宗有部，乃取經部之長，彌補其失，而復自成體系，是阿毗達磨之結晶，在佛教史
上，有其極爲重要、崇高之地位。斯論復是世親菩薩由部派佛學進入瑜伽行派過程中最後之
代表作。而二十唯識論則爲世親菩薩作爲瑜伽行者之創著。二者對照學習，於研究世親菩薩
思想體系之發展，有特殊重大之意義焉。

先時有外道名頻闍訶婆娑，從龍王處學得僧佉論，心高佷慢，自謂其法最大，無復過者，欲
破佛法，入阿緰闍國，擊論議鼓。後世親菩薩造七十真實論，破其所造僧佉論，首尾瓦解，
無一句得立，因而獲得阿緰闍國王三洛沙金之賞，世親菩薩以作三分，起三寺院。

有新日王妹夫婆羅門名婆修羅多，是外道師，解毗伽羅論，以此論義，破俱舍文句。世親菩
薩乃造論，破毗伽羅三十二品，始末皆壞，新日王崇信皈依，並令太子就師受戒，王妃亦出
家爲世親菩薩弟子。

後時，世親菩薩見聖者無著所造五地部論（即瑜伽師地論）心不理解，不信是聽受於慈氏之
教法。傳說世親菩薩，見而歎曰：「嗚呼無著在林中，十二載修習禪定，禪定無成卻造作，
創立背馱子宗派。」

無著菩薩聞已，認爲機緣已熟，遂派二比丘前往調伏。世親菩薩聞十地經，信悟大乘，悔昔
毀謗，積造大罪，思截其舌以謝，菩薩教以滅罪之法，謂廣說大乘教法，註釋多種經典，持
佛頂尊勝明咒十萬徧。於是世親菩薩，從無著菩薩聽受一切大乘經典，復從一阿闍黎，傳受
真言法門，而獲得成就。能憶持當時世間所有之佛法，相傳自釋迦世尊涅槃以後，從未有多
聞如世親阿闍黎者。所憶持之經典，有聲聞三藏中五百部，大乘經五百部，又陀羅尼咒五百
部。每日課誦般若八千頌。無著菩薩示寂後，世親菩薩繼任那爛陀寺堪布之職，曾往憍利國
等多處弘化，廣建大乘教法，使彼時印土大乘比丘倍增，總達六萬人之多云。凡世親菩薩所
造論、釋，文義精妙，有見聞者，靡不信求，故天竺及餘邊土學大小乘者，悉以世親菩薩所
造爲學本，異部及外道論師，聞世親菩薩名，莫不畏伏。於阿緰闍國圓寂，年終八十（一說
<pb n="81"/>
住世近百年），雖跡居凡地，理實難思議也。

無著菩薩所造攝大乘論，乃唯識學中扼要而最有價值之作品，爲治唯識學者必須學習之聖典
。世親菩薩遵其長兄聖無著之囑而作釋論，雖當時印度尚有無性之釋，然世親菩薩親受無著
菩薩之教授，故其釋論，理必與無性釋比較更能闡明無著菩薩原論之本意，而且更爲精當。
故以世親釋爲主，而以無性釋爲參考也。

<si>此文大部分引自婆藪槃豆法師傳，陳天竺三藏法師真諦譯</si>


比丘　幻慧
甲申三月


<sarticle>譯主事略</sarticle>

玄奘法師（公元？——664年）俗姓陳名褘，洛陽東南緱氏縣人，父慧，英潔有雅操，早
通經術，性恬簡，無務榮進，加屬隋政衰微，遂潛心墳典。州郡頻貢孝廉及司隸闢命，並辭
疾不就。母宋氏，生三子一女，法師列最幼，其第二兄名素，先出家，法名長捷，住東都淨
土寺，察法師堪傳法教，會師十歲喪父，因將詣道場，教誦習經業，年十三，有敕於洛陽度
僧，時業優者數百，法師以幼少不予取限，立於公門之側，時使人大理卿鄭善果有知士之鑒
，見而奇之，問出家意，<rep>答曰：</rep>「欲遠紹如來，近光遺法。」果深嘉其志，特而取之，始行
出家，法名玄奘。

旋從景法師聽受涅槃經，又從嚴法師學習攝大乘論。年十五，專門受業，聲望逾遠。十九歲
，以中原兵亂（瓦崗農民起義，攻陷洛陽東北興洛倉——河南鞏縣，進奪洛陽），乃啟兄入
蜀，從道基請益問業。二十一歲，在成都受具足戒，並坐夏學律。嗣後，對南傳新學——真
諦三藏在南方譯傳之攝論、俱舍，及北傳之涅槃、成實、毗曇等，均從名師，飽經參學。法
師既徧謁眾師，備餐其說，詳考其義，各擅宗途，驗之聖典，亦隱顯有異，莫知適從，乃誓
游西方，以問所惑，並取十七地論，以釋眾疑。二十九歲，從長安首途，歷經艱辛，入中印
<pb n="82"/>
度，禮那爛陀寺戒賢論師爲師，學習瑜伽等論，先後五年。最後二年，又從杖林山勝軍論師
抉擇唯識，廓清餘疑，中間各地參學，前後經十七年，於貞觀十九年，返回長安。京城留守
左僕射梁國公房玄齡遣右武侯大將軍莫陳實、雍州司馬李叔慎、長安縣令李乾佑前往歡迎。
萬民奔湊，觀禮盈衢。

法師回國後，即開始翻譯事業，前後約二十年，從未中轍。翻譯內容，大致可分三個階段：
（一）前六年，以瑜伽師地論爲中心，同時譯出與此論相關聯之顯揚論、佛地論、攝大乘論
等；（二）中間十年，以翻譯俱舍論爲中心，及其相關著作如發智、大毗婆娑、順正理、顯
宗等論，並糅合護法等十大論師，集註世親唯識三十論本，而成成唯識論十卷；（三）最後
四年，以大般若經爲翻譯中心，將瑜伽學說，上通至般若，顯其淵源之深厚，就中又譯出集
異門論、品類足論、辨中邊論、異部宗輪論等重要論典，二十唯識論即在此期翻譯，以龍朔
元年六月一日始筆，八日完成。

總計二十年中，共譯出經律論藏，暨勝論學派之典籍共七十五部一千三百四十卷。其所著大
唐西域記中，如實介紹中亞、印巴次大陸之風土遺聞，又是現代學者研究中亞、南亞古代史
、地之重要資料。法師一生兢兢業業，日無虛度，在譯著及學術交流事業上，作出了不朽之
功績，奠定慈恩宗之基礎，影響所及，遠及日本、朝鮮。

彪炳世界文化史之玄奘法師，近代國際學者們，已給予應有的崇仰与评价。

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.001.jpg"/>

節自大唐大慈恩寺三藏法師傳(沙門慧立本　釋彥悰箋)等諸傳記


<sarticle>印順法師攝大乘論講記懸論</sarticle>

<wi>一　釋題</wi>

在未講論文之前，本論的題目，先得略爲解說。
<pb n="83"/>

「攝」，是含攝、統攝的意思，這可從兩方面來說：一、以總攝別，二、以略攝廣。本論以
簡要的十種殊勝，廣攝一切大乘法，這就叫以略攝廣。如來說法，每因聽眾的不同，這裡講
波羅密多，那裡講十地；現在總舉十義，把大乘經中各別的法門，總攝起來，這就叫以總攝別。

「乘」就是車乘，能運載人物從此到彼，有能動能出的作用。眾生迷失在生死的曠野中，隨
著輪迴的迷道而亂轉，眾苦交迫，沒有能力解脫。如來就以各種的法門，把眾生從苦迫的曠
野中運出來。這能令眾生離苦的法門，譬喻它叫「乘」。但因運載的方法與到達的目的不同
，就有大小乘的差別。小乘就是聲聞乘、緣覺乘，大乘就是菩薩乘。「大」，梵語摩訶，含
有大、多、勝三義，實際只是一個大義，不過一從多顯大，一從勝顯大而已。所以這大字，
只要從量多質勝所顯的含容大與殊勝大去說明。一、含容大：龍樹菩薩的大智度論，曾作這
樣解釋：大乘可以含容小乘，能容納它，所以是大。譬如小乘所走的路，只有三百由旬，大
乘的行程則有五百由旬，所以小乘三百由旬的終點，不過是大乘五百由旬行程裡的一個中站
而已；除此，大乘還有它更遠的目的。這樣，大乘不一定離開小乘，而是能含容小乘，內容
比小乘更廣博的佛法。因此，般若經說：「菩薩徧學一切法門」，「二乘若智若斷，皆是菩
薩無生法忍」。二、殊勝大：無著菩薩等一系，大都偏重這一點：大乘的思想，小乘中沒有
，這部分獨有的思想，要比小乘來得殊勝。這多在大乘不共小乘的意義上發揮，所以大乘好
像是小乘以外的另一種殊勝的佛法。殊勝是什麼？就是摩訶；殊勝義是大義，所以大乘亦名
勝乘，小乘亦可名劣乘。這樣，大小乘的差別，不單是量的廣狹，而且是質的勝劣。本論是
屬於這殊勝大一系的作品（以上約偏勝說）。

殊勝就是摩訶，現在就以本論所說的十種殊勝來解釋。十種殊勝，依一般說，可分爲境行果
三類：一、二是境的殊勝；三至八，是行的殊勝；九、十是果的殊勝。境行果都是殊勝的，
都是大的，不共小乘的；而這殊勝的境行果法，可以運載眾生出離苦海，所以叫大乘。

「論」，有教誡學徒，分別抉擇的意思；這如尋常所說。

<wi>二　本論與釋論及翻譯</wi>

本論是無著菩薩造的。從世親、無性兩種釋論所依的本論考察起來，已有些出入；攝論在印
<pb n="84"/>
度，是有好多種不同誦本的。至於我國的各家譯本，文句與意義上的不同，那就更多了。不
管他論本如何出入，這部論是唯識學中扼要而最有價值，爲治唯識學者所必須研究的聖典，
這是誰也不能否認的。本論的釋論，在印度有世親、無性的兩種——還有其他不知名的也說
不定。在這兩種釋論的作者中，世親是無著的兄弟，又是他的弟子，論理，世親的解釋要比
較確當，比較能闡明無著的本意。故研究本論，應以世親釋爲主，無性釋作參考。

本論在我國有三種譯本：一、元魏佛陀扇多譯，二、陳真諦譯，三、唐玄奘譯。這三種譯本
，文義大致相同。釋論中的世親釋，我國也有三譯：一、真諦譯，二、隋達磨笈多譯，（裡
面也含有本論），三、玄奘譯。將這三種釋論的譯本內容比較起來，相差就很遠了。陳譯最
多，有十五卷，隋譯與唐譯的都只有十卷。講到翻譯的忠實，真諦譯可說不很忠實；但說他
的見解錯誤，那也不盡然。細讀他的譯文，有些思想是與無性釋相同的；因此可以推想到他
是參考無性釋，或當時其他的釋論而綜合糅譯成的。所以，可說他的翻譯欠忠實，不可一定
說是思想的錯誤。從他的譯文裡，很多的地方，可以見到初期唯識學的本義。所以我們雖採
用玄奘譯作講本，但對真諦的譯本，應以活潑的方法，客觀的見解去看它，不能抹煞它的價
值。此外，無性釋有玄奘的譯本，也可以作爲參考。

<wi>三　本論的組織</wi>

本論的魏譯，是沒有分品分章的。陳譯與隋譯，分爲十品，每品又分爲幾章。唐譯分爲十一
品，但沒有分章。陳隋二譯的分爲十品，即依十種殊勝的次第，這本是自然而合理的科判。
但第一品的初二章，實際是全論的序說與綱要，所以唐譯又別立一品，合爲十一品。這些品
與章的科分，本非無著本論的原型，也不是世親釋論所固有的，大抵是後代學者的一種科判
，夾雜在論文中，像金剛經的三十二分一樣。如從本論的文段次第，作嚴密的科判，應分爲
三分十章。一、序說，二、所知依，三、所知相，四、入所知相，五、彼入因果，六、彼因
果修差別，七、此中增上戒、增上心、增上慧，八、彼果斷，九、彼果智，十、結說。此十
章的初章，即序說攝大乘；末一章，即結說攝大乘；中間八章，即個別的論述攝大乘的十種
殊勝。所以可總束爲序說，正說，結說（但結說的文句過少）——三分。如專從十殊勝的組
織來說，十種的前後次第，有著不可倒亂的理由，這在本論中自有說明。如從十種殊勝的名
義，作深一層的研究，即看出本論的重心所在——唯識行證的實踐。即是從實踐的立場，統
攝大乘的一切。十種殊勝，不是爲了理論的說明，是爲了大乘的修行而開示的。佛法本不外
<pb n="85"/>
乎轉迷啟悟，轉染成淨的行踐。轉迷啟悟與轉染成淨的關鍵，即是「知」。智，明，正見，
正觀，正覺，般若，阿毗達磨，這些都無非是知的異名。在聲聞藏中，以知四諦爲主；在此
唯識大乘中，即以知三性爲主。此三性，即真妄、空有與染淨，爲大乘學者所應知的。所以
世親說：「所應可知，故名所知，即三自性。」所應可知的所知，是開示修行的術語，含有
指導去體認的意味，與能知所知的所知，意義不同。此應知自性的染淨真妄（即三性），如
知道他的因緣，即能使之轉化，轉化妄染的爲真淨的。因緣即是緣起，即一切種子阿賴耶識
。從阿賴耶雜染種子所生起的，即依他起染分而成爲徧計執性的生死；如對治雜染的種習，
熏成清淨種子，即能轉起依他淨分而成爲圓成實性的涅槃。這與根本佛教的緣起中道一樣，
「此有故彼有」，即緣起的流轉生死。「此無故彼無」，即緣起的還滅而涅槃。轉染成淨與
轉妄爲真，是可能的，而眾生不能，病根在無知。所以，大乘的修行，以契入應知自性的真
智爲道體。依本論說，即由加行無分別智，修習唯識無義的觀行，進而悟入境空心寂的平等
法界，得根本無分別智。再從根本無分別智，引生無分別後得智，不斷的修習。智的修習與
證入，不但是無分別智而已。無分別智——般若，雖是大乘道的主體，但與五波羅密多有相
依共成的關係。必須修行六波羅密多，纔能證入應知自性；也唯有智證應知自性，六波羅密
多才成爲名符其實的波羅密多。理證與事行，有互相推進的因果性。智證中心的六度大行，
如從他的離障證真的前後階段說，即有十地。如約智體前後相生而次第完成說，即由戒而定
，由定而慧。本論對於慧學，有特別的發揮。由慧學而到達究竟圓滿，即離分別的涅槃（應
知自性的轉妄染爲真淨），與無分別的佛智。此二者與三學，即戒定慧解脫解脫知見。這樣
，本論的十殊勝，實即開示大乘學者應知的實行程序而已。

<wi>四　攝論與阿毗達磨大乘經的關係</wi>

本論十殊勝的組織形式，不是無著的創說；就是攝大乘的名目，也不是新立的。這如本論的
最初說：「阿毗達磨大乘經中……有十相殊勝殊勝語。」又末了說：「阿毗達磨大乘經中攝
大乘品，我阿僧伽（即無著）略釋究竟。」這可以看出，阿毗達磨大乘經，本有攝大乘品；
此品即有十種殊勝的教說。無著依此品造論，所以名爲攝大乘論。然從本論的體裁內容看，
無著的略釋，決非註疏式的釋論；也不拘泥的限於一經，而廣引華嚴、般若、解深密、方廣
、思益梵天所問等经，瑜伽、大乘莊嚴經、辨中邊、分別瑜伽等論。可以說，本論是採取十
種殊勝的組織形式，要略的通論大乘法門的宗要。所以，攝大乘論所攝的大乘，即是大乘佛
法的一切。這樣的解說，決不是說本論與阿毗達磨大乘經的關係不深，與攝大乘品的名稱無
<pb n="86"/>
關，是說無著總攝大乘的意趣，是擴張而貫通到一切的。如專從本論與阿毗達磨大乘經的關
係說，那末，本論不但在全體組織的形式上，完全依著攝大乘品的軌則，在各別的論述十殊
勝時，也常常引證。如所知依章引用「無始時來界」及「由攝藏諸法」二頌，成立阿賴耶識
的體性與名稱。引用「諸法與識藏」一頌，成立阿賴耶識與諸法的互爲因果。所知相章，引
用「成就四法」一段，成立一切唯識。引用有關三性的「幻等說於生」二頌（據梵文安慧辨
中邊論疏說）及「法有三分：一、染污分，二、清淨分，三、通二分」一段。又在增上慧學
章中，引述重頌「成就四法」的「鬼傍生人天」六頌，成立無分別智。此外沒有明白指出的
偈頌，或許也有引用該經的。所以，本論雖是大乘的通論，而阿毗達磨大乘經，仍不失爲本
論宗依的主經。可惜此經沒有傳譯過來，已經佚失，我們只能從本論中想像它的大概了。

<wi>五　攝論在無著師資學中的地位</wi>

瑜伽系的法相唯識學，可以無著爲中心，彌勒是他的老師，世親是他的弟子。不管彌勒是從
兜率天上下來，或是人間的大德，他的學說是由無著宏揚出去，這是不成問題的。世親是傳
承弘布無著思想的人物。所以，研究法相唯識學，當以無著爲中心。他的思想，確也是法相
唯識中最根本的。

這一系的論典，最早出的當推瑜伽論。該論的內容有五分，內地相傳是彌勒說的，中國西藏
說是無著造的。內地傳說彌勒說瑜伽，早在中國西藏未有佛法一百多年前，那時所傳說的瑜
伽，或十七地論，是指瑜伽的本地分而說的。本地分與抉擇分的思想有相當的不同。所以我
想，瑜伽論或不如內地所傳說全是彌勒說的，也不同中國西藏所說全是無著造的。可以這樣
說：本地分是彌勒說的，抉擇分是無著造的。彌勒說本地分在前，內地人就傳說連抉擇分也
是彌勒說的；無著造抉擇分於後，中國西藏人也就根據這點說它全是無著造的。——相信這
種說法，比較要近乎情理。

本地分的主要思想是：一、諸識差別論；二、王所差別論；三、種子本有論；四、認識上所
認識的境界，都不離自心，但諸法所依的離言自性，卻是各有它差別自體的。這種思想，可
說是初期的唯識思想，還沒有達到唯識爲體的唯識學。依本地分菩薩地而造的大乘莊嚴經論
，纔算是達到徹底的唯識思想。莊嚴論與本地分不同的地方是：一、一心論；二、王所一體
論，心所是心王現起的作用，沒有離心的自體；三、所認識的境界，就是識的一分，不許心
<pb n="87"/>
色有各別的自體。還有種子本有論，這與本地分的主張相同。莊嚴論雖可說是徹底的唯識思
想，但還不能算完備，還欠缺詳細理論的發揮與嚴密的組織。到了攝大乘論出世，唯識思想
纔算是真正完成了。攝論的主要思想是：一、種子是新熏的，這點與本地分、中邊、莊嚴諸
論所說的完全不同。二、王所有不同的體系，這和本地分相同，而異於中邊、莊嚴諸論。三
、境就是識；四、識與識之間是一心論的；這也同於莊嚴論，但已有轉向多心論的趨勢。這
樣看來，攝論的唯識說，雖是繼承莊嚴論的，但又接受了經部種子新熏的學說。再看抉擇分
的思想：抉擇分是抉擇本地分的，他的王所差別，諸識差別，心色差別，雖同於本地分，而
種子則又與攝論的新熏思想相同。無著的後期思想，顯然是放棄種子本有說而改用新熏的了。

世親繼承無著攝論及攝抉擇分的思想，又有所發揮。他的名著唯識三十論，是繼承摄抉擇分
而作的，繼承無著、世親大乘不共的唯識思想者，要算安慧論師的一系；至於護法的思想，
不能說是無著唯識的繼承者。他的偉大，在於融合瑜伽攝論兩大思想，而把唯識學建立在瑜
伽論本地分的思想上。故護法成唯識論說諸識差別；王所差別；心色各別自體；種子本有（
本地分）新熏（攝論及抉擇分）合說。這和代表無著唯識學的莊嚴與攝論的思想，是有點不
同的。有人說安慧學是唯識古學，護法學是唯識今學。護法的時代遲，他的學說，或許可稱
今學；其實，他並不怎麼新，反而是復古的。看他成唯識論的思想，是復回到最初本地分的
思想上去了，這不是復古嗎？中國西藏說世親唯識學的真正繼承者是安慧論師。護法的老師
陳那，是傳承世親的因明學；陳那與他的再傳弟子法稱，關於唯識的思想，叫做隨理行派。
陳那與他的弟子護法，思想上反流到本地分，與經部、有部更接近了。攝論的思想，決與護
法的唯識思想有所不同；所以要認識攝論的真意，須向本論好好的探討一下，同時取中邊、
莊嚴等論互相印證發明，方可瞭然。


<wi>攝大乘論世親釋敘</wi>

<xa>粵古作語助。與聿、越、曰通用，用於句首或句中。<wi>稽</wi>考核。聖
教。世尊說菩薩藏中之論藏。曰阿毗達磨<wi>阿毗達磨</wi>　對法、數法、伏法、通法
。<wi>經</wi>。彌勒說論中之大乘毗婆沙。<wi>俱舍光記</wi>：毗者名為廣，或名為勝，婆沙名
說。　玄應音義：此云廣解，或言廣說，亦言種種說，或分分說，同一義也。曰瑜伽
師地論。無著括瑜伽師地論法門。詮阿毗達磨經宗要。開法相唯識二大宗。曰集論攝論。集
<pb n="88"/>
論括詮經論全體。攝論則抉擇而括詮之。括瑜伽本地分中菩薩地之功德品故。此境行果三事
彼深密經七義故詮阿毗達磨經中攝大乘一品故。集論宗法相則以蘊處界三科等敘一切法故。
識雖尊特。與色受想行並開蘊故。攝論宗唯識。則以一切法唯有識以立言。所謂一切顯現虛
妄分別唯識爲性故。攝三性以歸一識故。然十地經說三界唯心。是則唯言爲獨。於聖教海中
有所抉擇而示尊崇。則不在集論而在攝論。復次集論宗法相導小以歸大。<wi>五姓</wi>亦作五
性。一定性聲聞；二定性緣覺；三定性菩薩；四不定性；五無性，無三乘之無漏種子，但可
開人天之有漏種子者。<wi>齊被</wi>。三根普攝。攝論宗唯識。詮人而簡小。姓唯被二。乘亦
攝一。然深密經說一切聲聞獨覺皆共此一妙清淨道皆同此一究竟清淨更無第二。法華經說惟
有一乘法無二亦無三。大論釋論<wi>釋論</wi>　於顯教為大智度論之略名，是釋大般若
經之書也。說二乘及無性亦依大教各於自乘斷種伏纏修善離趣。是則種雖有五。教唯
是一。於聖教海中教機相應獨加持大而說法要。則不在集論而在攝論。復次集論談中道。依
世出世後得智說六善巧。攝論談中道依出世智說無所得。無所得者。正智緣如離能所取無彼
戲論非無相見。是名中道。然十地經說不動地無相無功用。佛地經說證入如來清淨法海無別
所依智無差別智無限量智無增減。是則依出世智而得轉依。於聖教海中由加行以入十地而證
佛地。則不在集論而在攝論。上來所談旨意如是。以是因緣當持攝論今爲略說要義。攝論詮
次<wi>詮次</wi>　選擇和編次；次第。詮者具，詳細解釋、闡明事理。韓愈進順宗皇帝
實錄表狀「史官沈傳師等採事得於傳聞，詮次不精，至有差誤」云何耶。曰。初十句
標綱要故。次所知依所知相。詮緣生緣起境故。次入所知相及彼入因果彼修差別及增上三學
詮加行通達修習行故。後彼果斷彼果智。詮究竟果故。小不足語大。大於何屬耶？曰。大之
於賴耶故。轉依果海賴耶因海共相應故。論云聲聞不於一切智處轉故雖離此說然智得成。菩
薩定於一切智處轉故若離此智不易證得一切智故。空宗破賴耶何耶。曰。恐彼分別執爲我故
。空宗雖空亦不斷雖有亦不常。賴耶亦非斷非常故。法相宗亦大。而非賴耶耶。曰大之所對
有二。一緣生有相以治空。辨中邊論首相品。集論首三法品。非特說故。二緣起大因以治小
。攝論首所知依分。是所崇故。攝論舍賴耶名取所知依名何耶。曰。小不斷所知障故。訓釋
詞與轉依同故。賴耶多說有漏故。攝論因中缺發心何耶。曰。發心以前爲種姓。入地以先爲
加行。菩薩已得勝解已備資糧而將入地。初略發心獨談加行故。次略四十心獨建十地故。十
地菩薩位故。然則博地凡夫<wi>博地</wi>意謂此位凡夫眾生數量眾多，煩惱眾多。亦作薄地凡
夫，薄者逼迫，薄地謂為眾苦所逼迫的地位。何入耶。曰。入所知相最初一句云。大
乘多聞熏習相續。初造種姓故。種姓有性有習習力強故。由多聞尋思而發心尋思通未發心故
。三鍊磨四斷處六度三學不禁行故。菩薩根本六度又詳三學何耶。曰。戒四殊勝。定六差別
<pb n="89"/>
。與無分別智顯大增上。小所無故。攝論果中缺有餘涅槃無餘涅槃何耶。曰。非有爲非無爲
。無爲有爲盡未來際獨歸無住。<wi>通達生死即涅槃</wi>，卷九、十三頁：由是於生死非捨非
不捨，亦即於涅槃非得非不得。故曰非有為非無為，無為有為盡未來際。<wi>非小境故</wi>。
如是略說攝論要義。世親菩薩。聞十地經。悔小悟大。涕淚悲泣。割舌贖過。無著造此。授
以作釋。<wi>世親菩薩著十地經論十卷</wi>，釋華嚴之十地品。後復推廣。造三十頌。
大宏厥宗。大事因緣。一何鄭重。復有無性。亦釋此論。異義紛披。<wi>紛披</wi>　分
散雜沓，庚信枯樹賦：「紛披草樹散亂煙霞。」又亂貌。沓，繁多重複。此姑不述。
譯斯本論。凡有四本。一爲後魏佛陀扇多。二陳真諦。三隋笈多。四唐玄奘。陳譯多異。餘
三略同。譯斯釋論。亦有三本。但缺魏譯。亦陳譯異。隋唐略同。讀者會觀。知其趣矣。民
國五年秋九編者宜黃歐陽漸識於金陵刻經處</xa>


<sarticle>凡例</sarticle>

一、本書採用攝大乘論世親釋（唐玄奘譯，金陵刻經處版）為底本。

一、本書正文部份用句讀，「。」居右下者為句，居中者為讀。一律不用專名線和書名號。

一、正文前附「科判」十卷，復以小字隨文標註於正文之上，條分縷析，以便讀者理解全論結構。

一、正文中無著論文後低一字排列者為世親釋論。

一、註釋一般採用隨文註，註文緊跟所釋詞語後。以下情況下，註文置於句末：

　　①釋某句话的；②釋頌的；③疏通文義的；④世親已釋該詞語，復引他疏釋該詞語的，
置於世親釋文之後，並出所釋詞語。

一、一般不出所註詞語，下列情況除外：

　　①註文置於句末，未緊跟所釋詞語的；②不出詞語可能引起讀者誤解的，如釋「一切行
<pb n="90"/>
相智」，若不出，讀者可能誤解為釋「行相智」等（卷一第十二頁）；又所釋詞語不常見的。

一、兩條以上註釋並引的，中間以空格分開。

一、若二個科判的文在一行中，在二個科判中間把科判標號標上。

一、註釋中直接引自原文者，加「」號；若有節略或敷衍其義，不加「」號。

<sarticle>攝大乘論世親釋集註卷一</sarticle>

<wi>無著菩薩造論</wi>

<wi>世親菩薩釋論</wi>

<wi>唐三藏法師玄奘譯</wi>

<wi>比丘智敏集註</wi>

<wi><bz>〔2018版〕</bz></wi>

<wi>（內部整理資料 僅供學習參考）</wi>


<wi>總標綱要分第一</wi>

<xa>Ⅰ　世親序頌</xa>

<xa>A　皈敬序</xa>

<xa>一　禮讚三寶</xa>
<pb n="91"/>

<xa>a　禮讚佛寶</xa>

<xa>諸破所知障翳暗成唯識論卷九：「煩惱障者，謂執徧計所執實我，薩迦耶見為上首。
百二十八根本煩惱，及彼等流諸隨煩惱，此皆擾惱有情身心，能障涅槃名煩惱障。所知障者
，謂執徧計所執實法，薩迦耶見而為上首。見疑無明愛恚慢等，老太太聽所知境，無顛倒性
，能障菩提，名所知障。」</xa>

<xa>盡其所有如所有瑜伽卷七十七：「盡所有性者，謂諸雜染清淨法中所有一切品別邊際
。是名此中盡所有性。如五數蘊，六數內處，六數外處，如是一切。如所有性者，謂即一切
染淨法中所有真如，是名此中如所有性。」</xa>

<xa>諸法真俗理影中　妄執競興於異見</xa>

<xa>斯由永離諸分別　無垢清淨智光明</xa>

<je>清凈智　瑜伽卷三十八：「一切煩惱，并諸習氣畢竟斷故，我清凈知。」</je>

<xa>獲得最勝三菩提　惑障并習斷常住</xa>

<xa>能無功用於十方　隨諸有情意所樂</xa>

<xa>開示殊勝極廣大　三種解脱等方便</xa>

<je>三種解脱　瑜伽卷八十五：「又解脱有三種。一、世間解脱。二、有學解脱。三無學
解脱。世間解脱，非是真實，有退轉故。有學解脱，雖是真實，而非究竟，猶有所作故。當
知所餘，具足二種。」　集異門論：「解脱云何。<rep>答：</rep>三種解脱。何等爲三。一者心解脱，
二者慧解脱，三者無爲解脱。心解脱者，謂無貪善根相應心，已勝解當勝解今勝解，是名心
解脱。慧解脱者，謂無癡善根相應心，已勝解當勝解今勝解，是名慧解脱。無爲解脱者，謂
擇滅，是名無爲解脱。」</je>
<pb n="92"/>

<xa>由無分別有大悲　生死涅槃俱不住</xa>

<xa>由攝妙慧巧方便　究竟至極自他利</xa>

<xa>b　禮讚法寶</xa>

<xa>如是世尊等所覺　等所開示微妙法</xa>

<xa>若能於此善修行　必獲寂然甘露迹</xa>

<je>甘露　瑜伽卷八十三：「甘露者，謂生老病死皆永盡故。」雜集卷八：「何故此滅復
名甘露。離蘊魔故，永主一切死所依蘊，故名甘露。」</je>

<xa>誹謗決定沒無底　甚久無能大苦海</xa>

<xa>c　禮讚僧寶</xa>

<xa>學無學僧居道果　普勝一切所餘僧</xa>

<xa>善逝無垢功德河　真實於中而沐浴</xa>

<xa>爲世無上良福田　雖復投於微少善</xa>

<xa>而便廣大如地空　慧者由斯得解脱</xa>

<xa>故我至誠身語思　頻修無倒歸命禮</xa>

<xa>二　傷歡德減起失</xa>

<pb n="93"/>
<xa>軌範諸師今減少　真法正理多渾濁</xa>

<xa>皆由聰叡邪慢人叡　書洪范：「思曰叡，智慧也。」　邪慢　七慢之一，謂實
無德，計己有德，心舉爲性。</xa>

<xa>依自尋思失教證</xa>

<xa>三　讚無著師</xa>

<xa>我師於此非前後　逢事聖者大慈尊</xa>

<xa>依止無動出世間　放大法光三摩地</xa>

<je>法光三摩地　初地之菩薩證此定，放大法之慧光，是名法光定。唯識樞要上本曰：「
無著菩薩亦登初地，證法光定大神通。」</je>

<xa>闡揚妙法流清譽　如日舒光徧十方</xa>

<xa>文光無垢最甚深　諸了義經所隨順</xa>

<xa>廣大句義皆微妙　悉以綺飾自莊嚴</xa>

<xa>能令聰敏者融心　融　一大明。左傳昭公五年：明而未融。二又
和樂恬适。</xa>

<xa>無諂無憍生愛敬顯揚卷一：「諂者，謂爲欺彼故，詐現恭順，心曲爲體
，能障愛敬爲業，乃至增長諂爲業。」「憍者，謂暫獲世間興盛等事，
心恃高舉，無所忌憚爲體，能障厭離爲業，乃至增長憍爲業。」　憍慢差別　發智論
卷二：「若不方他染著自法，心傲逸相名憍。若方於他自舉恃相名慢。」</xa>

<pb n="94"/>
<xa>極難通法慧無滯　不住利養稱譽中</xa>

<xa>於樂常無染著心　故名決定稱自德</xa>

<xa>諸賢聖者常親近　一切世間無不知</xa>

<xa>無著名稱普皆聞　功德顯然同所讚</xa>

<xa>B　發起序</xa>

<xa>無盡辯者等所雨　甘露文義微妙法</xa>

<xa>多從彼聞自力微　少受猶如乞雨鳥</xa>

<xa>從廣決擇集少分決擇　瑜伽卷十二：「猶如世間珠瓶等物。已善簡者，名爲決
择。自此以後無可擇故。」　簡擇　瑜伽卷八十三：「謂審定解了。」以言略釋攝大乘</xa>

<xa>願此所作徧饒益　怖於極大文海者</xa>

<xa>Ⅱ成立大乘是佛说</xa>

<xa>A　略標</xa>

<xa>阿毗達磨大乘經中。薄伽梵前。已能善入大乘菩薩。爲顯大乘體大故說。謂依大乘。
諸佛世尊有十相殊勝殊勝語。</xa>

<xa>依止何義。從何所因。而作是說。廣博所知深大法性若離諸佛菩薩威力。誰於此中能
造釋論。復由何義於此論初說如是事。由若離舉阿毗達磨大乘經言。則不了知論是聖教。本
論所依聖教谓阿毗達磨大乘经中摄大乘品。<wi>爲此義故。</wi>又爲顯經名。如言十地經。故
說如是阿毗達磨大乘經言。復有餘義。爲顯彼經是聖教故。初說如是阿毗達磨大乘經言。今
<pb n="95"/>
造此論有所用者。爲欲開曉無知者故。爲顯法門別名故。舉阿毗達磨。爲顯通名故。舉經言
。爲簡聲聞阿毗達磨。復舉大乘。由今亦有非聖所說阿毗達磨。如現有人自尋思慧謂是佛說
阿毗達磨。或聲聞說。或世智造。又言大乘素怛纜者。爲欲顯示異聲聞等。爲欲顯示菩薩藏
攝故。復舉其阿毗達磨。又藏攝者。謂入自宗。素怛纜藏。現滅自惑。毗奈耶藏。即大乘中
菩薩煩惱。以諸菩薩種種分別爲煩惱故。不違最勝阿毗達磨。廣大甚深爲其相故。此中三藏
者。一素怛纜藏。二毗奈耶藏。三阿毗達磨藏。如是三藏。下乘上乘有差別故則成二藏。一
聲聞藏。二菩薩藏。此三及二何緣名藏。由能攝故。謂攝一切所應知義。復由何緣建立三藏
。由九種緣。謂爲對治疑惑立素怛纜藏。若於彼彼義中有疑惑者。即爲決定宣說彼彼義故。
爲對治二邊受用立毗奈耶藏。謂遮有罪著欲樂邊受用故。及開無罪不自苦邊受用故。爲對治
自見取執立阿毗達磨藏。顯照諸法無倒相故。又能說三學故。立素怛纜藏。能成辦增上戒增
上心故立毗奈耶藏。謂具尸羅即無悔等。次漸能得三摩地故。能成辦增上慧故。立阿毗達磨
藏。謂能決擇無倒義故。又能說法義故。立素怛纜藏。能成滿法義故。立毗奈耶藏。謂爲調
伏煩惱勤修行者，便於此二能通達故。能於法義決擇善巧故，立阿毗達磨藏。由此九緣。許
立三藏。又此皆爲解脱生死。此復云何能得解脱。熏覺寂通。故得解脱。謂由聞熏習心故。
由思覺悟故。由修奢摩他寂靜故。由證毗鉢舍那通達故。能得解脱。又若略說此素怛纜毗奈
耶阿毗達磨藏各有四義。菩薩於此若具了知。則能證得一切智性。聲聞於此雖但解了一伽陀
義。亦得漏盡。云何此三各有四義。謂能貫穿依故相故法故義故。名素怛纜。此中依者。謂
於是處由此爲此而有所說。相者。爲世俗諦相勝義諦相。法者。謂蘊界處緣起諦食靜慮無量
無色解脱勝處徧處菩提分無礙解無諍等。義者。謂隨密意。對故數故伏故通故。應知名阿毗
達磨。謂阿毗達磨亦名對法。此法對向無住涅槃能說諦菩提分解脱門等故。阿毗達磨亦名數
法。於一一法數數宣說訓釋言詞自相共相等無量差別故。阿毗達磨亦名伏法。由此具足論處
所等<si>瑜伽卷十五：</si>「云何因明處？謂於觀察義中諸所有事。此復云何?嗢柁南曰：論體論處所，論據，論莊嚴，論負，論出離，論多所作法。」<si>瑜伽卷十五：</si>「云
何論處所？當知亦有六種，一於王家，二於執理家，三於大眾中，四於賢哲者前，五於善解
法義沙門、婆羅門前，六於樂法義者前。」<wi>能勝伏他論故。</wi>阿毗達磨亦名通法。由此
能釋通素怛纜義故。犯罪故等起故還淨故出離故。應知名毗奈耶。此中犯罪者。謂五眾罪。
等起者。謂無知故放逸故煩惱盛故不尊敬故而犯諸罪。還淨者。謂由意樂不由治罰。如受律
儀。出離者。有七種。一各各相對說悔所犯。二誓受治罰。謂授學等。三等有妨害。先制學
處。後由異門還復開許。四別更止息。謂僧和合。還捨所制。五轉依。謂苾芻苾芻尼轉男女
形故。捨不共罪。六由真實觀。謂作殊勝法嗢柁南諸行相觀。七由法爾得。謂由見諦法爾得
無小隨小罪。應知毗奈耶復有四義。一補特伽羅故。世尊依彼制所學處。二制立故。謂告白
<pb n="96"/>
彼補特伽羅所犯過已。大師集僧制所學處。三分別故。謂制學處已。更廣解釋先所略說。四
決擇故。謂於此中決判所犯云何有罪云何無罪。今當釋本文。薄伽梵依佛地論，有自
在、熾盛、端嚴、名稱、吉祥、尊貴六義。<si>無性釋：</si>能破四種大魔怨故，名薄伽梵。
四種魔者，一者煩惱魔，二者蘊魔，三者天魔，四者死魔。又自在等功德相應，是故說佛名
薄伽梵。<si>大智度論有四義：</si>一能破，一切煩惱習氣破除無餘；二巧分別一切法性相；
三有德，具智德、斷德、恩德，具一切不共功德；四有名聲，天上天下無如佛，德號普聞一
切世界。因此唯佛獨稱薄伽梵。<wi>前者。</wi>顯有所敬故無異言。<wi>薄伽梵前　</wi>
無性釋：「顯佛開許堪廣流通，親對大師無異言故。」　印順記：大乘經中有是佛說，有是
菩薩說者。阿毗達磨大乘經皆菩薩說，佛加被菩薩或印證菩薩所說者，與佛親說價值相同。
善入大乘者。是由已得陀羅尼等勝功德義。顯已得此諸功德故。於義於文能正任持能
正開示。如是名菩薩。爲何義故說。爲顯大乘體大故說。所言顯者。開發大乘實有大體。依
大乘者。依止大乘而起所說。有十相殊勝殊勝語者。謂即由彼十種殊勝所殊勝語。名十相殊
勝殊勝語。此殊勝言是差別義。兩互相待。如言此義殊勝於彼。又最上義是殊勝義。或是異
類。謂義因殊勝故語果是殊勝。<si>無性釋：</si>「或復望彼聲聞等法極懸遠故。又增
上故名殊勝，以能引發大菩提故。由此十相是殊勝故彼語殊勝，是故說言有十相殊勝殊勝語
。」<wi>今當說此十種別相。</wi></xa>

<xa>一者所知依殊勝殊勝語。二者所知相殊勝殊勝語。三者入所知相殊勝殊勝語。四者彼
入因果殊勝殊勝語。五者彼因果修差別殊勝殊勝語。六者即於如是修差別中增上戒殊勝殊勝
語。七者即於此中增上心殊勝殊勝語。八者即於此中增上慧殊勝殊勝語。九者彼果斷殊勝殊
勝語。十者彼果智殊勝殊勝語。由此所說諸佛世尊契經諸句。顯於大乘真是佛語。</xa>

<xa>此中所知依殊勝殊勝語者。所應可知故名所知。所謂雜染清淨諸法。即三自性。依是
因義。此所知依即是殊勝。故名所知依殊勝。由此殊勝。故語殊勝。此依即是阿賴耶識。如
是持業釋。乃至彼果智殊勝亦爾。謂彼果智即是殊勝。故名彼果智殊勝等。所知相者。是所
知自性義。所知即是相。故名所知相。謂三自性。入所知相者。謂於所知相若能入若正入。
即唯識性。彼入因果者。謂能入彼。故名彼入。即是悟入唯識理性。因謂加行時世間施等波
羅蜜多。果謂通達時出世施等波羅蜜多。彼因果修差別者。即彼因果。故名彼因果。即於此
中修之差別。修謂數習。即此數習於諸地中展轉殊勝故名差別。即是十地。即於如是修差別
中增上戒者。謂十地中依戒而學故名增上戒。即諸菩薩所有律儀於諸不善無復作心。增上心
<pb n="97"/>
者。謂在內心或即依心而學故名增上心。即諸三摩地。無性釋：「謂依上心正勤修學，是故
說名增上心學。此性即是虛空藏等諸三摩地。又於增上心學中言，即諸三摩地，大師說為心
，由心彩書故。如所作事業。」<si>印順記：</si>「定以心為體，所謂『一心為止』」。
<wi>增上慧者。</wi>謂趣證慧。故名增上慧。或依慧而學故名增上慧。即是無
分別智。斷殊勝者。謂最勝品別。自內棄捨煩惱及所知障。即是無住涅槃。智殊勝殊勝語者
。謂無障智名智殊勝。彼無分別智有所對治。今此佛智已離一切障及隨眠。是名於彼無分別
智佛智殊勝。</xa>

<xa>B　顯大乘殊勝</xa>

<xa>復次。云何能顯。由此所說十處於聲聞乘曾不見說唯大乘中處處見說。謂阿賴耶識。
說名所知依體。三種自性。一依他起自性二徧計所執自性三圓成實自性。說名所知相體。唯
識性。說名入所知相體。六波羅蜜多。說名彼入因果體。菩薩十地。說名彼因果修差別體。
菩薩律儀。說名此中增上戒體。首楞伽摩虛空藏等諸三摩地。說名此中增上心體。無分別智
。說名此中增上慧體。無住涅槃。說名彼果斷體。三種佛身。一自性身二受用身三變化身。
說名彼果智體。由此所說十處顯於大乘異聲聞乘。又顯最勝。世尊但爲菩薩宣說。無性釋：
「應言菩薩但爲菩薩宣說，由佛現見佛所開許而宣說故名世尊說，如十地等。是故先說薄伽
梵前。」<wi>是故應知但依大乘。</wi>諸佛世尊有十相殊勝殊勝語。</xa>

<xa>云何能顯者。是問何緣義。六波羅蜜多說名彼入因果體者。謂由唯識性入三自性時。
世間施等波羅蜜多名清淨因。由能引發出世間故。入地已去即彼施等波羅蜜多成出世間。名
清淨果。菩薩十地說名彼因果修差別體者。謂菩薩十地。是前所說波羅蜜多因果二位修差別
性。無分別智說名此中增上慧體者。若諸聲聞離四顛倒分別。名無分別。若諸菩薩離一切法
分別。名無分別。二無分別差別如是。無住涅槃說名彼果斷體者。謂三學果故名彼果。彼果
即斷。名彼果斷。此性名爲彼果斷體。即是煩惱所知二障斷義。三種佛身無性釋：「一自性
身，即是無垢無罣礙智，是法身義。今此與彼無分別智有何差別。如是二種所有分別俱不行
故，彼有對治當有所作，此是彼果所作已辦，如是差別。二受用身，即後得智。即由此智殊
勝力故，與諸殊勝大菩薩眾，共受不共微妙法樂，成辦如是受用事故，名受用身。若無如是
外清净智，菩薩所作所餘資糧，應不圓滿。三變化身，即是後得智之差別。即能變化名變化
身。此增上力之所顯現，即智差別。謂由此故摧伏他論，與諸菩薩共受法樂無有斷絕，成辦
<pb n="98"/>
初業諸菩薩眾諸聲聞等所應作事。」<wi>說名彼果智體者。</wi>彼三學果故名彼果。彼果即智
。名彼果智。此性名爲彼果智體。此中若無自性身。應無法身。譬如眼根。若無法身。應無
受用身。譬如眼識。應知此中所依能依爲同法喻。若無受用身。已入大地諸菩薩眾應無受用
法樂。若無受用法樂。菩提資糧應不圓滿。譬如見色。若無化身。勝解行地<si>瑜伽卷四
十九：</si>如前所說十三住中，應知隨彼建立七地，前之六種，唯菩薩地。第七一種，菩薩如來
雜立爲地。何等爲七：一種姓地，二勝解行地，三淨勝意樂地，四行正行地，五決定地，六
決定行地，七到究竟地。勝解行住，名勝解行地。<si>瑜伽卷四十七：</si>「云何菩薩勝解行
住。謂諸菩薩從初發心乃至未得清淨意樂，所有一切諸菩薩行，當知皆名勝解行住。」（又
見卷六、二頁，能入四位）<wi>諸菩薩眾。</wi>諸聲聞等劣勝解者。最初發趣皆不應有。是故
決定應有三身。顯於大乘異聲聞乘者。聲聞乘中不說此故。又顯最勝者。顯大乘中此亦最勝。</xa>

<xa>C　顯大乘真是佛語</xa>

<xa>復次。云何由此十相殊勝殊勝如來語故顯於大乘真是佛語。遮聲聞乘是大乘性。由此
十處於聲聞乘曾不見說唯大乘中處處見說。謂此十處是最能引大菩提性。是善成立。隨順無
違。爲能證得一切智智。此中二頌。</xa>

<xa>D　重頌</xa>

<xa>所知依及所知相　彼入因果彼修異</xa>

<xa>三學彼果斷及智　最上乘攝是殊勝</xa>

<xa>此說此餘見不見無性釋：「此說此餘見不見者，謂此十處殊勝語說，於此大乘處處見
說，於餘小乘曾不見说。」由此最勝菩提因</xa>

<xa>故許大乘真佛語　由說十處故殊勝</xa>

<xa>此復云何。謂復顯此所說十處是最能引大菩提性。是善成立隨順無違。是最能引大菩
提性者。是大菩提能引因義。是善成立者。謂由正理等量思擇。如見導師所說道相。言隨順
<pb n="99"/>
者。謂爲證得勤修行時隨順住故。如隨導師所說正道隨順而住。言無違者。謂諸地中無障礙
因。如隨導師所說道中無劫賊等所有障難。或復生死涅槃二種互不相違。復有異門。是最能
引大菩提性者。謂此能引無戲論無分別智故。是善成立者。謂與四理四理<si>瑜伽卷七十
八：</si>「觀待道理者，謂若因若緣能生諸行及起隨說，如是名爲觀待道理。作用道理者，謂若
因若緣能得諸法或能成辦或復生已作諸業用，如是名爲作用道理。證成道理者，謂若因若緣
能令所立所說所標義得成立，令正覺悟，如是名爲證成道理。法爾道理者，謂如來出世若不
出世法性安住法住法界，是名法爾道理。」<wi>不相違故。</wi>言隨順者。謂與三量不相違故
。言無違者。非先隨順後相違故。如有頌言。</xa>

<xa>初任持愛悲　後隨順不善　非黑白我見　有益亦有損</xa>

<xa>爲能證得一切智智王疏：「知一切境，名一切智。境智雙證，名一切智智。」
者。謂於一切法中發生無上無間一切行相智<wi>一切行相智</wi>　無性釋卷九：一切行
相皆正了知名一切相妙智。有說無常等十六種行相名一切相菩提用彼爲先因故……我今觀此
一切相者即是一切障斷品類……永斷一切障品類故。<wi>故。</wi>善成立爲復有餘義。謂善成
立隨順無違展轉標釋。云何善成立。謂能隨順故。云何能隨順。謂無違轉故。</xa>

<xa>Ⅲ　摄大乘義究竟盡</xa>

<xa>復次。云何如是次第說此十處。謂諸菩薩於諸法因要先善已。方於緣起應得善巧。次
後於緣所生諸法。應善其相。善能遠離增益損減二邊過故。次後如是善修菩薩。應正通達善
所取相。令從諸障心得解脱。次後通達所知相已。先加行位六波羅蜜多。由證得故。應更成
滿增上意樂得清淨故。次後清淨意樂所攝六波羅蜜多。於十地中分分差別應勤修習。謂要經
三無數大劫。次後於三菩薩所學應令圓滿。既圓滿已彼果涅槃及與無上正等菩提應現等證。
故說十處如是次第。</xa>

<xa>云何如是次第說者。<ask>問。</ask>謂諸菩薩於諸法因要先善已廣說乃至彼果涅槃及與無上正等
菩提應現等證故者。<rep>答。</rep>要先了知諸法因已後於緣起方得善巧。必有因故果得生起非自在等
。由此能得因果兩智。次後於因所生諸法應了其相。何等爲相。謂實無有徧計所執。定執爲
有名爲增益。增益無故。損減實有圓成實性。遠離如是二邊過失。故名善巧。無性釋：「於
<pb n="100"/>
無無因強立爲有，故名增益。於有無因強撥爲無，故名損減。如是增益及與損減俱說爲邊，
是墜墮義。此二轉時，失壞中道。由善數習真實觀故，於此二邊遠離善巧。於徧計所執唯有
增益而無損減，都無有故，以要於有方起損減。於依他起無有增益，以有體故，要於非有方
有增益。亦無損減，唯妄有故。於圓成實無有增益，是實有故。唯有損減，即由此故。或復
於此善能遠離增益損減二邊過者，謂於依他起性，增益實無徧計所執性，損減實有圓成實性
。」<wi>次於如是所取諸相。</wi>由唯識性應正通達得無障礙。次於隨順入唯識性世俗所證世
間六種波羅蜜多。由勝義故應更證得是應修作清淨增上意樂<si>王疏：</si>「先加行位，由世
間道證得故，欲及勝解說名意樂，體殊勝故，異世間故，說名增上。已斷二執得無漏故，說
名清淨，意樂清淨故，能以出世道成滿六度。」　無性釋：「證淨攝故而說清淨。」
攝義。次於十地分分差別應勤修習謂要經三無數大劫。非如聲聞極疾三生勤修對治便證解脱
。次後即於如是修中增上戒等菩薩三學應令圓滿。最後於彼學果涅槃煩惱永斷。及與無上正
等菩提三種佛身應現等證。故說十處如是次第。</xa>

<xa>又此說中一切大乘皆得究竟。</xa>

<xa>一切大乘齊此究竟。何以故。若欲說緣。起即入阿賴耶識攝。若欲說諸相。即入三自
性攝。若欲說證得。即入唯識性攝。若欲說波羅蜜多。即入波羅蜜多攝。若欲說諸地。即入
諸地攝。若欲說諸學。即入諸學攝。若欲說斷及智。即入無住涅槃及三種佛身攝。齊是名爲
一切佛語。是故但說如此次第。</xa>

<wi>所知依分第二之一</wi>

<xa>Ⅰ　從聖教中安立阿賴耶識</xa>

<xa>Ａ　釋名以證本識之有體</xa>

<xa>一　阿賴耶教</xa>

<xa>ａ　引經證</xa>

<pb n="101"/>
<xa>此中最初且說所知依。即阿賴耶識。世尊何處說阿賴耶識名阿賴耶識。謂薄伽梵於阿
毗達磨大乘經伽陀中說。</xa>

<xa>無始時來界　一切法等依　由此有諸趣　及涅槃證得</xa>

<xa>此中能證阿賴耶識。其體定是阿賴耶識。阿笈摩者。謂薄伽梵即初所說阿毗達磨大乘
經中說如是頌。無性釋：「此引阿笈摩證阿賴耶識名所知依。」（阿笈摩者，此云傳來，由
諸契經三世諸佛輾轉傳來故，名阿笈摩。）<wi>界者。</wi>謂因。是一切法等所依止。現見世
間於金鑛等說界名故。由此是因故。一切法等所依止。因體即是所依止義。<si>無性釋：</si>
「所依者，能任持故非因性故，能任持義是所依義非因性義，所依能依性各異故。」
由此有者。由一切法等所依有。諸趣者。於生死中所有諸趣。趣者。謂異熟果。由此果故。
或是頑愚瘖瘂種類。或有勢力能了善說惡說法義。或能證得上勝證得。又爲煩惱所依止性。
由此故有猛利煩惱長時煩惱。如是四種異熟差別所依止故無有堪能。應知翻此名有堪能。非
唯諸趣由此而有。亦由此故證得涅槃。要由有雜染方得涅槃故。<si>無性釋：</si>「雜染畢竟
止息名爲涅槃。」印順記依世親釋：「涅槃，是捨離了染界而證得，並不是從此無始時來的
界所生。」</xa>

<xa>即於此中復說頌曰。</xa>

<xa>由攝藏諸法　一切種子識　故名阿賴耶　勝者我開示</xa>

<xa>已引阿笈摩證阿賴耶識是所知依體。復引阿笈摩證阿賴耶識名阿賴耶識。於此頌中由
第二句釋第一句。勝者即是諸菩薩眾。無性釋：「即大菩薩，有堪能故，故名爲勝者。」（
堪能受持無上乘法）</xa>

<xa>ｂ　釋名義</xa>

<xa>如是且引阿笈摩證。復何緣故此識說名阿賴耶識。一切有生雜染品法於此攝藏爲果性
故。又即此識於彼攝藏爲因性故。是故說名阿賴耶識。或諸有情攝藏此識爲自我故。是故說
名阿賴耶識。</xa>
<pb n="102"/>

<xa>今訓此識阿賴耶名。一切有生者。諸有生類皆名有生。雜染品法者。是遮清淨義。於
中轉故。名爲攝藏。或諸有情攝藏此識爲自我者。是執取義。</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.002.jpg"/>

<si>世親——————一重因果，種即是識，能藏是識，所藏是種。</si>

<si>無性－護法－基－兩重因果，種子與識不一。</si>

<si>能藏：此識能含藏前七識，一切雜染種，種子是所藏，故此識稱能藏。</si>

<si>所藏：前七識現行，熏其種子在此識中，識是能熏（藏），此識稱為所藏</si>

<si>執藏：一切有情第七末那識，執此識爲自我故。（此上依基師）</si>

<je>攝藏　印順記：「異譯作『依住』，就是依止與住處，一切法依這藏識生起，依這藏
識存在。」</je>

<xa>二　阿陀那教</xa>

<xa>ａ　引經證</xa>

<xa>復次。此識亦名阿陀那識。此中阿笈摩者。如解深密經說。</xa>

<xa>阿陀那識甚深細　一切種子如瀑流</xa>

<xa>我於凡愚不開演　恐彼分別執爲我</xa>

<xa>復引解深密經。即此阿笈摩中。佛告廣慧菩薩摩訶薩曰。廣慧當知於六趣生死彼彼有
<pb n="103"/>
情墮彼彼有情眾中或在卵生或在胎生或在濕生或在化生身分生起。於中最初一切種子心識成
熟展轉和合增長廣大依二執受。一者有色諸根及所依執受二者相名分別言說戲論習氣執受。
有色界中具二執受無色界中不具二種。廣慧此識亦名阿陀那識何以故由此識於身隨逐執持故
。亦名阿賴耶識何以故由此識於身攝受藏隱同安危義故。亦名爲心何以故由此識色聲香味觸
等積集滋長故。廣慧阿陀那識爲依止爲建立故六識身轉謂眼識耳鼻舌身意識。此中有識眼及
色爲緣生眼識與眼識俱隨行同時同境有分別意識轉。有識耳鼻舌身及聲香味觸爲緣生耳鼻舌
身識與耳鼻舌身識俱隨行同時同境有分別意識轉。廣慧若於爾時一眼識轉即於此時唯有一分
別意識與眼識同所行轉。若於爾時二三四五諸識身轉即於此時唯有一分別意識與五識身同所
行轉。廣慧譬如大瀑水流若有一浪生緣現前唯一浪轉若二若多浪生緣現前有多浪轉然此瀑水
自類恒流無斷無盡。又如善淨鏡面若有一影生緣現前唯一影起若二若多影生緣現前有多影起
非此鏡面轉變爲影亦無受用滅盡可得。如是廣慧由似瀑流阿陀那識爲依止爲建立故若於爾時
有一眼識生緣現前即於此時一眼識轉若於爾時乃至有五識身生緣現前即於此時五識身轉。廣
慧如是菩薩雖由法住智爲依止爲建立故於心意識秘密善巧。然諸如來不齊於此施設彼爲於心
意識一切秘密善巧菩薩。廣慧若諸菩薩於內各別如實不見阿陀那不見阿陀那識不見阿賴耶不
見阿賴耶識不見積集不見心不見眼色及眼識不見耳聲及耳識不見鼻香及鼻識不見舌味及舌識
不見身觸及身識不見意法及意識是名勝義善巧菩薩如來施設彼爲勝義善巧菩薩。廣慧齊此名
爲於心意識一切秘密善巧菩薩如來齊此施設彼爲於心意識一切秘密善巧菩薩。此伽陀中重顯
彼義。阿陀那識者。所釋異名。甚深細者。難了知故。印順記：「因爲執我的凡夫對阿陀那
的境界，不能窮其底蘊，所以說名甚深；愚法的聲聞，對阿陀那的境界，不能通達，所以說
名甚細。」<wi>一切種子如瀑流者。</wi>次第轉故。一切種子剎那展轉如瀑水流相續轉故。恐
彼分別執爲我者。一行相轉故分別執可得。阿賴耶識，一類相續，恆常無間。餘識不
常，有間斷故，三性互違，前後轉易，非一類故，不可執我。</xa>

<xa>ｂ　釋名</xa>

<xa>何緣此識亦復說名阿陀那識。執受一切有色根故一切自體取所依故。所以者何。有色
諸根由此執受。無有失壞盡壽隨轉。又於相續正結生時。取彼生故執受自體。是故此識亦復
說名阿陀那識。</xa>

<xa>執受一切有色諸根故者。所以者何。有色諸根由此執受盡壽隨轉。用此爲釋。謂由眼
<pb n="104"/>
等有色諸根阿賴耶識所攝受故。非如死身青瘀等位。若至死時此捨離故。彼即便有青瘀等位
。是故定知此執受故乃至壽限彼不失壞。一切自體自體<si>　王疏：</si>「謂三界五趣根身種
子。」印順記：「名色自體。」取所依故者又於相續正結<wi>結</wi>謂相續，即
不斷義。<xa>生</xa><si>王疏：</si>「<wi>結生</wi>者，既捨前生，另取餘生，由識執受得
彼生故，名爲結生。」<si>印順記：</si>「所謂『三事和合』，這就是一期生命的開始，所以
叫做<wi>結生</wi>。」<wi>時取彼生故執受自體。</wi>用此爲釋。謂由此識是相續識
<si>印順記：</si>「是前一生命與後一生命的連接，這生命相續的主體，是阿陀那識；因此，它又
名相續識。」<wi>故於相續正結生時能攝受生。</wi>一期自體亦爲此識之所攝受。由阿賴耶識
中一期自體熏習住故。彼體起故。說名彼生。受彼生故。名取彼生。由能取故。執受自體。
以是義故。阿賴耶識亦復說名阿陀那識。</xa>

<xa>三　心教</xa>

<xa>a　引教</xa>

<xa>b　釋意</xa>

<xa>1　釋二種意</xa>

<xa>ａ<wi>此亦名心。</wi>如世尊說心意識三。ｂ<wi>此中意有二種。</wi>第一與作等無間緣所依止
性。無間滅識。能與意識作生依止。第二染汙意。與四煩惱恒共相應。一者薩迦耶見二者我
慢三者我愛四者無明。此即是識雜染所依。識復由彼第一依生第二雜染。了別境義故。等無
間義故。思量義故。意成二種。</xa>

<xa>此亦名心者。阿賴耶識即是心體。意識二義差別可得。當知心義亦有差別。顯示此故
。此中與作等無間緣因性。謂無間滅識。與意識爲因是第一意。由四煩惱常所染汙是第二意
。此中薩迦耶見者謂執我性。由此勢力便起我慢。恃我我所而自高舉。於實無我起有我貪。
名爲我愛。如是三種無明爲因。言無明者。即是無智。識復由彼第一依生第二雜染者。謂無
間滅識說名爲意。與將生識容受處所故作生依。第二染汙意意染汙者，有覆我執，不達真實
故。<wi>爲雜染所依。</wi>以於善心中亦執有我故。<si>雜染通有漏三性，染汙唯通三性中
<pb n="105"/>
的惡及有覆無記性。</si>了別境義故等無間義故思量義與四煩惱相應，而思量內我
。<wi>故意成二種者。</wi>謂於此中由取境義說名爲識。由與處義名第一意。由執我等成雜染
義名第二意。</xa>

<xa>2　染意存在之理證</xa>

<xa>復次。云何得知有染汙意。謂此若無。不共無明則不得有成過失故。又五同法亦不得
有成過失故。所以者何。以五識身必有眼等俱有依故。又訓釋詞亦不得有成過失故。又無想
定與滅盡定差別無有成過失故。謂無想定染意所顯非滅盡定。若不爾者。此二種定應無差別
。又無想天一期生中應無染汙成過失故。於中若無我執我慢。又一切時我執現行現可得故。
謂善不善無記心中。若不爾者。唯不善心彼相應故。有我我所煩惱現行非善無記。是故若立
俱有現行。非相應現行。無此過失。此中頌曰。</xa>

<xa>若不共無明　及與五同法　訓詞二定別　無皆成過失</xa>

<xa>無想生應無　我執轉成過　我執恒隨逐　一切種無有</xa>

<xa>雜染意無有　二三成相違　無此一切處　我執不應有</xa>

<xa>真義心當生　真義心　<si>王疏：</si>「謂能證真義心，即無漏無分別智證真如
心也。」</xa>

<xa>常能爲障礙　俱行一切分　謂不共無明</xa>

<xa>3　辨染意是有覆性</xa>

<xa>此意染汙故有覆無記性。與四煩惱常共相應。如色無色二纏煩惱。是其有覆無記性攝
。色無色纏爲奢摩他所攝藏故。此意一切時微細隨逐故。無色緾煩惱，爲奢摩他所攝伏，變
成微細薄弱，此染汙意，行相微細，隨逐彼轉之四惑也隨逐意而微細，不能造惡業，故屬無記。</xa>

<pb n="106"/>
<xa>此文復以餘道理成立染汙意。無間滅意，三乘共許。染汙意唯大乘有，故須成立。
何等名爲成立道理。謂此若無。不共無明即不得有。不共無明其相云何。謂未生對治能
障真智愚。<wi>不共無明</wi>　印順記：是小乘所共許的，是流轉生死的根本，是使諸
法真理不能顯現的最大障礙。<wi>此於五識理不相應。</wi>是處無容能爲障故。若處有能治。
此處有所治。亦不得在染汙意識。此非有者。餘惑現行名不成故。若立此煩惱在染汙意識。
即應畢竟成染汙性。云何施等心得成善。與此煩惱恒相應故。若說有意識與善法俱轉。此即
與彼煩惱相應。是染意識引生能治。不應道理。<si>王疏：</si>不共無明一類恆行，設立此與
第六意識相應，應彼第六意識性恆染汙，不得有善等心生起。以此能障彼生起故，由是即不
能起世間善法，更不能修出世聖道。<wi>若說染汙意俱轉有善心。</wi>即此善心引生能治。此
生彼滅。即無過失。<si>有染汙意</si>，恆時相續，於相續，於六識善等位中，俱時生起，而
非彼相應，故彼（六識）能起世間善法，亦能修習出世聖道。<wi>又五同法故。</wi>所以者何
。譬如眼等五識必有眼等五根爲俱有依。如是意識亦應決定有俱有依。又訓釋詞故。所以者
何。能思量故說名爲意。此訓釋詞何所依止。非彼六識與無間識作所依止應正道理。已謝滅
故。六識有能思量者，六識名識，非名意故。無間滅名意者，已謝滅過去，何有能思
量，故知必有第七末那，緣彼八識，恆審思量，執爲我者，名意。王疏：「謂契經言：思量
名意。此意若說即無間滅識過去故名意者，已滅過去，何有思量？若謂先時有思量者，先時
現在名爲識故，寧說爲意？故知別有第七末那，恆審思量，正名爲意。」又二定別故
。所以者何。若定說有染汙意者。無想定中即有此意餘定中無。故有差別。若異此者。於二
定中第六意識並不行故應無差別。又無想中生應無我執故。所以者何。若彼位中無染汙意。
彼一期生應無我執。若爾不應聖所訶厭。既被訶厭。是故定知彼有我執。又我執隨故。所以
者何。施等位中亦決定有我執隨故。此我執隨。若離無明不應道理。非此無明離所依止。此
所依止離染汙意無別體故。故定應許有染汙意。若不許者。有上過失。重顯彼故說四伽陀。
若不共無明等。乃至廣說。此中不共無明者。謂於一切善不善無記煩惱隨煩惱位中。染汙意
相應俱生無明。彼若無者。成大過失。常於苦等障礙智生是其業用。<wi>不共無明</wi>
　成唯識論卷五：「謂第七識相應無明，無始恆行障真義智。如是勝用，餘識所無。唯此識
有，故名不共。」　印順記：世親說不共其餘的煩惱叫不共；因爲它是流轉生死的根本，是
使諸法真理不能顯現的最大障礙。無性說：不共其餘諸識，唯在染汙意中，所以叫不共，這
在理論都有些困難，還是說它有一種特殊的作用，比較要圓滿些。此即顯無業用過失
。五同法者。第六意識與五識身有相似法。彼有五根阿賴耶識爲俱有依。此亦如是有染汙意
阿賴耶識爲俱有依。此五同法離染汙意決定無有。此則顯無自性過失。訓詞若無成過失者。
<pb n="107"/>
取所緣相而思量故。無間滅時能取境故。說名爲意。過去已滅無所思量。云何當有能思量性
。訓詞無故成大過失。二定別者。滅盡定中無染汙意。無想定中有染汙意。此若無者。如是
二定差別應無。成大過失。又染汙意若無有者。無想身中應無我執。非異生者於相續中暫離
我執應正道理。如是諸過。離染汙意皆定應得。故應定許有染汙意。爲顯此義故。復說言無
有二等。二者。即是不共無明五相似法。三相違者。謂訓釋詞。二定差別。無想生中我執恒
隨。離染汙意。如是三事皆成相違。無此一切處我執不應有者。離染汙意於一切種善等位中
。我執恒隨不應得有。故應定許有染汙意。餘文易了。不復須釋。</xa>

<xa>ｃ　釋心</xa>

<xa>心體第三。若離阿賴耶識。無別可得。是故成就阿賴耶識以爲心體。由此爲種子。意
及識轉。</xa>

<xa>心體第三若離阿賴耶識無別有性。由此爲因。意及轉識皆得生起。印順記：無著世親
的本義，是側重種即是識的。無性、護法側重在種識不一的意義。「心、意、識不是平列的
八識，是一種七轉。」<wi>見取轉識。</wi>當知亦即取第二意。所以者何。彼將滅時。得意名故。</xa>

<xa>何因緣故亦說名心。由種種法熏習種子所積集故。</xa>

<xa>復欲釋名。故作此<ask>問。</ask>由種種法者。由各別品類法。熏習種子者。功能差別因。所積
集故者。是極積聚一合相華嚴經大疏演義鈔：一合相者。眾緣和合故。攬眾微以成於色，合
五陰等，以成於人，名一合相。<wi>義。</wi></xa>

<xa>復次。何故聲聞乘中不說此心名阿賴耶識。名阿陀那識。印順記：「心意識三」之教
典，是大小乘的共教，然大乘對心的解釋迥然不同。<wi>由此深細境所攝故。</wi>所以者何。
由諸聲聞不於一切境智處轉。是故於彼雖離此說然智得成。解脱成就。故不爲說。若諸菩薩
定於一切境智處轉。是故爲說。若離此智。不易證得一切智智。</xa>

<xa>由此深細境所攝者。謂此境界即深細故。名深細境。此即深細境界中攝。難了知故。
非諸聲聞爲求一切境界智故正勤修行。唯正希求自義利故。彼由麤淺苦等正智便能永斷煩惱
<pb n="108"/>
障故。若諸菩薩爲利自他求斷煩惱及所知障正勤修行。是故爲說。</xa>

<wi>攝大乘論世親釋集註卷一</wi>

<sarticle>攝大乘論世親釋集註卷二</sarticle>

<wi>無著菩薩造論</wi>

<wi>世親菩薩釋論</wi>

<wi>唐三藏法師玄奘譯</wi>

<wi>比丘智敏集註</wi>

<wi><bz>〔2018版〕</bz></wi>

<wi>（內部整理資料 僅供學習參考）</wi>


<wi>所知依分第二之二</wi>

<xa>四　聲聞異門教</xa>

<xa>復次。聲聞乘中亦以異門密意已說阿賴耶識。如彼增一阿笈摩說。無性釋：「<si>
如彼增一阿笈摩說</si>者，是說一切有部中說。」<wi>世間眾生愛阿賴耶樂阿賴耶。</wi>欣
阿賴耶。憙阿賴耶。爲斷如是阿賴耶故說正法時。恭敬攝耳。<si>無性釋：</si>「<si>恭敬
</si>者，樂欲聞故。<wi>攝耳</wi>者，立願聽故。此則說其聞所成智。」<xa>住求
解心</xa><si>。無性釋：</si>「<wi>住求解心</wi>者，如所聞義求決定故，此則說其思所成智
。」<wi>法隨法行。</wi>如來出世如是甚奇希有正法出現世間。於聲聞乘如來出現四德經中。
由此異門密意已顯阿賴耶識。於大眾部阿笈摩中。亦以異門密意說此名根本識。如樹依根。
<pb n="109"/>
化地部中。亦以異門密意說此名窮生死蘊。有處有時見色心斷。非阿賴耶識中彼種有斷。</xa>

<xa>世間眾生愛阿賴耶者。是總標句。如其次第。復以餘句約就現在過去未來三時別釋。
復有別義。謂於現在愛阿賴耶。於過去時樂阿賴耶。由先世樂阿賴耶故。復於今世欣阿賴耶
。由樂由欣阿賴耶故。於未來世憙阿賴耶。法隨法行者。如教行故。無性釋：「<si>法隨
法行</si>者，所證名法，道名隨法，隨順彼故。又出世道名法，世間道名隨法，行者行彼
自心相續，樹增彼故令彼現前得自在故。」<wi>大眾部中名根本識如樹依根者。</wi>謂根本識
爲一切識根本因故。譬如樹根莖等總因。若離其根莖等無有。阿賴耶識名根本識當知亦爾。
化地部中異門說爲窮生死蘊。<si>無性釋：</si>「於彼部中有三種蘊。一者一念頃蘊，謂一刹
那有生滅法。二者一期生蘊，謂乃至死恒随轉法。三者窮生死蘊，謂乃至得金剛喻定恒隨轉
法。」<wi>爲釋此因說有處等。</wi>言有處者。謂無色界無有諸色。言有時者。謂無想等諸定
位中無有諸心。非阿賴耶識中彼種有斷者。謂阿賴耶識中色心熏習。由此爲因色心還有。</xa>

<xa>五　總結成立</xa>

<xa>如是所知依。說阿賴耶識爲性。阿陀那識爲性。心爲性。阿賴耶爲性。根本識爲性。
窮生死蘊爲性等。印順記：「<wi>等</wi>字，是等於正量部的『果報識』，上座部分別
論者的『有分識』。」<wi>由此異門。</wi>阿賴耶識成大王路。</xa>

<xa>由此異門阿賴耶識成大王路者。是極廣義。大王路<si>印順記：</si>「世間大王所走的
道路，寬廣、平坦、堅固、四通八達，没有什么障礙。现在說的所知依阿賴耶識，也像王路
一樣，理由很充足、平正、堅固、顛撲不破，没有懷疑的餘地。」</xa>

<xa>B　遮異釋</xa>

<xa>復有一類。謂心意識義一文異。是義不成。意識兩義差別可得。當知心義亦應有異。
復有一類。謂薄伽梵所說眾生愛阿賴耶乃至廣說。此中五取蘊。說名阿賴耶。有餘復謂貪俱
樂受名阿賴耶。有餘復謂薩迦耶見名阿賴耶。此等諸師。由教及證愚阿賴耶。故作此執。如
是安立阿賴耶名。隨聲聞乘安立道理。亦不相應。若不愚者。取阿賴耶識安立彼說阿賴耶名
。如是安立則爲最勝。云何最勝。若五取蘊名阿賴耶。生惡趣中一向苦處最可厭逆。眾生一
<pb n="110"/>
向不起愛樂。於中執藏不應道理。以彼常求速捨離故。若貪俱樂受名阿賴耶。第四靜慮以上
無有。具彼有情常有厭逆。於中執藏亦不應理。若薩迦耶見名阿賴耶，於此正法中信解無我
<wi>信解無我</wi>　指見道以前加行位有情，尚未證無我，未斷我見。然已能厭逆六識
所起薩迦耶見。<wi>者恆有厭逆。</wi>於中執藏亦不應理。阿賴耶識內我性攝。雖生惡趣一向
苦處求離苦蘊。然彼恆於阿賴耶識我愛隨縛未嘗求離。雖生第四靜慮以上於貪俱樂恆有厭逆
。然彼恆於阿賴耶識我愛隨縛。雖於此正法信解無我者厭逆我見。然於藏識我愛隨縛。是故
安立阿賴耶識名阿賴耶成就最勝、</xa>

<xa>不愚者者。謂諸菩薩彼所宣說阿賴耶識理成立故。惡趣中者。謂餓鬼傍生及那落迦諸
惡趣中。一向苦處者。謂一向受非愛業果處。於彼有時樂受生者是等流果。生彼所受異熟果
者唯是其苦。第四靜慮以上無有者。謂即第四靜慮及上諸地。具彼有情者。謂生所得。阿賴
耶識內我性攝者。謂諸眾生攝取此識爲內我性。求離苦蘊者。求離苦受。然於藏識我愛隨縛
者。謂於阿賴耶識。執我起愛。隨縛不離。</xa>

<xa>Ⅱ　在理論上成立阿賴耶識</xa>

<xa>A　安立阿賴耶相</xa>

<xa>一　三相</xa>

<xa>如是已說阿賴耶識安立異門。安立此相云何可見。安立此相略有三種。一者安立自相
。二者安立因相。三者安立果相。此中安立阿賴耶識自相者。謂依一切雜染品法所有熏習爲
彼生因。由能攝持種子相應。此中安立阿賴耶識因相者。謂即如是一切種子阿賴耶識。於一
切時與彼雜染品類諸法現前爲因。此中安立阿賴耶識果相者。謂即依彼雜染品法無始時來所
有熏習阿賴耶識相續而生。</xa>

<xa>如是已說阿賴耶識安立王疏：「體性本有，隨彼本性，施設言詞，以詮其義，令他了
知，故名<wi>安立</wi>，非無是義，隨意安立也。」<wi>異門。</wi>非說異門即了其相。
是故次說此識自性因性果性。此中安立自相者。謂緣一切雜染品法所有熏習。能生於彼。功
能差別識爲自性。爲欲顯示如是功能。故說攝持種子相應。謂依一切雜染品法所有熏習。即
<pb n="111"/>
與彼法爲能生因。攝持種子者。功能差別也。相應者。是修<wi>修</wi>　大毗婆沙卷一
百六十三：「復次， 現在受用故名修，未来引發故名修，現在辦事故名修，未來與欲故名
修，現在在身故名修，未來得自在故名修，復次，現在現前故名修，未來成就故名修。」
義。<wi>攝持種子相應</wi>　印順記：「在熏習的時候，它能與轉識俱生俱滅，接
受現行的熏習，在本識瀑流中，混然一味，這叫做<wi>攝</wi>；賴耶受熏以後，又能任
持這些種子而不消失，這叫做<wi>持</wi>。它與轉識共轉的時候，具備這攝與持的條件
，所以叫<wi>相應</wi>。」<wi>是名安立此識自相。</wi>此中安立因相者。謂即次前所說
品類一切種子。阿賴耶識由彼雜染品類諸法熏習所成功能差別爲彼生因。是名安立此識因相
。此中安立果相者。謂即依彼雜染品法無始熏習。此識續生而能攝持無始熏習。是名安立此
識果相。<si>隋譯「爲諸法熏习已，此識得生，攝持無始熏習，故名果相」。此中
自相。是依一切雜染品法無始熏習爲彼生因，攝持種子識爲自性。果性因性之所建立。此中
因相。是彼雜染品類諸法熏習所成功能差別爲彼生因。唯是因性之所建立。此中果相。是依
雜染品類諸法無始熏習阿賴耶識相續而生。唯是果性之所建立。是三差別。</si><si>印順記：</si>
依世親釋，攝持種子(受熏）識就是功能差別（生現）識，這是本識的自體。在本識的自相
上看，不能分别種與識，種子是以識爲自性的，賴耶是一切法的所依－種子。這功能差別識
（自相）的能生性，就是因相。它的受熏而變，這或者是念念的，或者是一期的熏变，就是
果相。</xa>

<xa>二　熏習</xa>

<xa>復次。何等名爲熏習。熏習能詮。何爲所詮。謂依彼法俱生俱滅。此中有能生彼因性
，是謂所詮。如苣蕂中有華熏習。苣蕂與華俱生俱滅。是諸苣蕂帶能生彼香因而生。又如所
立貪等行者。貪等熏習依彼貪等俱生俱滅。此心帶彼生因而生。或多聞者多聞熏習依聞作意
俱生俱滅。此心帶彼記因生記憶之因。<wi>而生。</wi>由此熏習能攝持故名持法者。阿
賴耶識熏習道理。當知亦爾。</xa>

<xa>謂依彼法俱生俱滅此中有能生彼因性是謂所詮者。謂即依彼雜染諸法俱生俱滅。阿賴
耶識有能生彼諸法因性。是名熏習。</xa>

<xa>三　本識與種子之同異</xa>
<pb n="112"/>

<xa>復次。阿賴耶識中諸雜染品法種子。爲別異住。爲無別異。非彼種子有別實物。於此
中住。亦非不異。然阿賴耶識如是而生有能生彼功能差別。名一切種子識。</xa>

<xa>阿賴耶識中雜染法種子爲異爲不異。若爾。何失若有異者。彼諸種子應分分別。阿賴
耶識剎那滅義亦不應成。有別異故。印順記釋以本識與種子是別異亦無別異。彼釋「阿賴耶
識剎那滅義亦不應成」依楞伽經文，謂「本識離卻雜染種子，就轉依爲法身，是真實常住…
…真諦稱之爲不生滅的解性黎耶」，似非世親本意。<wi>由善不善熏習力故。</wi>種子應成善
不善性。然許無記。若不異者。云何有多。此不應理。是故二說俱有過失。非彼種子有別實
物於此中住亦非不異乃至名一切種子識者。爲避如前所說過失。故不定取異及不異。如是而
生者謂由如是品類而生。有能生彼功能差別者。謂有能生雜染品法功能差別相應道理。由與
生彼功能相應故。名一切種子識。<si>王疏：</si>「種子但是現行實物熏習，即此識體上差別
功能，無別體相顯現可得，可說種子別異而住。亦非不異者，隨彼現行能熏異故，所熏種子
亦非是一。爲顯是義，說阿賴耶識如是而生等言。如是而生者，隨彼雜染品類諸法，俱生滅
故。有能生彼功能差別者，有能生彼因性。功能差別，即是種子。」於此義中有現譬
喻如大麥子。於生自芽有功能故有種子性。若時陳久或火相應。此大麥果功能損壞。爾時麥
相雖住如本。勢力壞故無種子性。阿賴耶識亦復如是。有生雜染諸法功能。由此功能相應故
。說名一切種子識。非即大麥子相爲種子性，即論所言，非彼種子有別實物(如麥子
相)，於此中住，然有生彼雜染諸法功能。</xa>

<xa>四　本識與染法更互爲緣</xa>

<xa>復次。阿賴耶識與彼雜染諸法同時更互爲因。云何可見。譬如明燈燄炷生燒。同時更
互。又如蘆束。互相依持。同時不倒。應觀此中更互爲因道理亦爾。如阿賴耶識爲雜染諸法
因。雜染諸法亦爲阿賴耶識因。唯就如是安立因緣。所餘因緣不可得故。</xa>

<xa>復次阿賴耶識與彼雜染諸法同時更互爲因云何可見者。欲以喻顯故爲此<ask>問。</ask>譬如明燈
燄炷生燒同時更互者。謂一剎那燈炷爲依。發生燈燄是則燈炷爲燄生因。即此剎那燄復能燒
所依燈炷是則燈燄爲炷燒因。餘喻亦爾。如是顯示有俱有因。由因現在住即見果生故。從如
阿賴耶識爲雜染諸法因乃至所餘因緣不可得故者。此言顯示阿賴耶識與雜染法更互爲因即是
<pb n="113"/>
因緣。印順記：唯識家唯從本識種子與轉識相互爲因的關係上「安立因緣」的道理。其它或
時也稱之爲因緣者，如異熟、俱有、同類、相應、徧行五因，僅方便假設而已。</xa>

<xa>五　本識與雜異諸法爲因</xa>

<xa>云何熏習無異無雜而能與彼有異有雜諸法爲因。如眾纈具。纈所纈衣。當纈之時。雖
復未有異雜非一品類可得。入染器後。爾時衣上便有異雜非一品類染色絞絡文像顯現。阿賴
耶識亦復如是。異雜能熏之所熏習。於熏習時。雖復未有異雜可得。果生染器現前已後。便
有異雜無量品類諸法顯現。</xa>

<xa>云何熏習無異無雜而能與彼有異有雜諸法爲因者。欲以譬喻顯斯道理故爲此<ask>問。</ask>如眾
纈具纈所纈衣當纈之時雖無異雜文像可見入染器後便有異雜文像可見。阿賴耶識如所染衣。
果生即染器。故名果生染器。入者。即是緣所攝義。於熏習時雖無異雜。至果熟位。便有非
一品類諸法因性顯現。如已染衣。果生指果熟位，故譬如染器，果生即染器也，入者是緣所
攝義。　王疏：應云果生之染器，絞絡文像，非即染器故，以果生之現缘喻染器。 然世親
釋「便有非一品類諸法，因性顯現(即阿賴耶識)，如已染衣」，明說染器非已染衣，亦非
「果生現緣喻染器」，已說「入者即是緣所摄義」故。</xa>

<xa>六　大乘甚深緣起</xa>

<xa>a　二種緣起</xa>

<xa>如是緣起。於大乘中極細甚深。又若略說有二緣起。一者分別自性緣起。二者分別愛
非愛緣起。此中依止阿賴耶識。諸法生起。是名分別自性緣起。以能分別種種自性爲緣性故
。復有十二支緣起。是名分別愛非愛緣起。以於善趣惡趣能分別愛非愛種種自體爲緣性故。</xa>

<si>印順記：</si>「賴耶的三相，主要在於諸法互為因果，說明一切法的緣起。」<xa>如是
緣起於大乘中極細甚深者。異生覺慧難了知故名爲極細。阿羅漢等難窮底故名爲甚深。又若
略說有二緣起者。舉數。一者分別</xa><si>王疏：</si>「種類非一，自體不同，是分別
義。果性所分別。因性能分別。」<wi>自性緣起二者分別愛非愛緣起者。</wi>列名。此中依
<pb n="114"/>
止阿賴耶識者。謂阿賴耶識爲因。諸法生起。是名分別自性緣起。由能分別異類自性爲因性
阿賴耶識爲因緣，緣即是因也。<wi>故。</wi><si>爲緣性故</si>　<si>王疏：</si>「
此爲緣性，令彼自性種種分別故，即說諸法從種子識生，名自性緣起，種子能分別自性故。
」　印順記：「阿賴耶識能爲種種法自性現起的緣性稱『爲緣性』，能現起各各不同的『種
種自性』叫『能分別』。」<wi>若無明等。</wi>是名分別愛非愛緣起。由能分別愛非愛種種自
體爲因性故。<wi>自體</wi>　印順記：就是名色等所構成的生命體，善業感得善趣可愛
異熟果(自體)，惡業反之。

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.003.jpg"/>

<xa>於阿賴耶識中。若愚第一緣起。或有分別自性爲因。數論執自性爲萬有生起之因，自
性是實有，不壞滅法，具勇塵闇三德，能變生大等三諦，此是無常有壞滅法。或有分
別宿作爲因。或有分別自在變化爲因。婆羅門教執有大自在天，能變能化，創造天地
萬物。<wi>或有分別實我爲因。</wi><si>吠檀多派主實我論</si>，以梵我爲宇宙之本體，梵即我
，我即梵，由小我的解放，而融合於大我。<wi>或有分別無因無緣。</wi><si>無因論者</si>，執
諸法皆自然生，無因緣故。<wi>若愚第二緣起。</wi>復有分別我爲作者<si>勝論</si>及一般外道
執我爲作者（造業者）。我者，神我靈魂之類也。<wi>我爲受者。</wi><si>勝論</si>執我爲受者
（受報者）。<wi>譬如眾多生盲士夫未曾見象。</wi>復有以象說而示之。彼諸生盲有觸象鼻有
觸其牙有觸其耳有觸其足有觸其尾有觸脊梁。諸有問言象爲何相。或有說言象如犁柄。或說
如杵或說如箕或說如臼或說如箒。或有說言象如石山。若不解了此二緣起無明生盲亦復如是
。或有計執自性爲因。或有計執宿作爲因。或有計執自在爲因。或有計執實我爲因。或有計
執無因無緣。或有計執我爲作者我爲受者。阿賴耶識自性因性及果性等。如所不了象之自性。</xa>

<xa>或有分別宿作爲因者。謂彼不許有士用因。故成邪執。爲顯此等。說生盲喻。無明生
盲者。謂由無明故成生盲。阿賴耶識自性因性及果性等如所不了象之自性者。謂前所立此識
自相說名自性。所立因相說名因性。所立果相說名果性。由無明力不了此等。於阿賴耶識分
別自性緣起不解了故。執自性等爲諸法因。於第二分別愛非愛緣起不解了故。執有我爲作者
受者。此中因謂阿賴耶識。諸法熏習於中持故。果者即是阿賴耶識。即彼諸法所熏習故。</xa>

<xa>又若略說阿賴耶識。用異熟識一切種子爲其自性能攝無性釋：「言<wi>能攝</wi>
<pb n="115"/>
者，常相續相。何以故，如色轉識有處有時相續間斷。阿賴耶識則不如是，乃至治生恆持一
切徧諸位故。」<wi>三界一切自體一切趣等。</wi></xa>

<xa>阿賴耶識用異熟識王疏：「<wi>異熟識</wi>者，業是善惡，果無記故，因在他生
果餘世故，異類異時變易而熟，故名異熟。此識爲異熟體，以能結生相續，攝取自體執受根
身，變生器界故，名異熟識。」<wi>一切種子爲自性者。</wi>謂得異類熟自體故。諸法種子熏
在中故。一切趣等者。謂五趣等。一切自體者。謂趣趣中同分<wi>同分</wi>成唯識論卷
一：「然依有情身心相似，分位差別，假立同分。」　俱舍卷五：「頌曰：同分有情等。論
曰：有別實物，名爲同分，謂諸有情展轉類等。」復有法同分，俱舍頌疏卷五謂「隨蘊處界
，五蘊十二處十八界，自類相似，此三科法，是法同分。」<wi>異分種種差別。</wi><si>無
性釋：</si>「<wi>一切自體</wi>者，能攝一切有情相續。」</xa>

<xa>b　種子</xa>

<xa>此中五頌。</xa>

<xa>外內不明了　於二唯世俗　勝義諸種子</xa>

<xa>當知有六種　剎那滅俱有　恆隨轉應知</xa>

<xa>決定待眾緣　唯能引自果　堅無記可熏</xa>

<xa>與能熏相應　所熏非異此　是爲熏習相</xa>

<xa>六識無相應　三差別相違　二念不俱有</xa>

<xa>類例餘成失　此外內種子　能生引應知</xa>

<xa>枯喪由能引　任運後滅故</xa>

<pb n="116"/>
<xa>爲顯內種非如外種。復說二頌。</xa>

<xa>外或無熏習　非內種應知　聞等熏習無</xa>

<xa>果生非道理　作不作失得　過故成相違</xa>

<xa>外種內爲緣　由依彼熏習 <si>王疏：</si>此（頌）顯外種非真實種。真實種子，唯是
內種。所以者何？謂彼外種，但是四大造色現行和合隨業感生。彼大造者，真實種子依識而
起。由此內種生大造已，和合聚集，再成外種。故說外種唯是世俗。以内種爲外種緣，由依
彼熏習（内種）而起也。</xa>

<xa>如是已說阿賴耶識爲一切法真實種子。復欲顯示彼種子體。說斯五頌。此中外者謂稻
穀等。內者即是阿賴耶識。不明了者。謂外種子是無記義。言於二者。阿賴耶識於善不善二
性明了通有記故。復有別義。謂於雜染清淨明了。唯世俗者。謂外種子唯就世俗說爲種子。
所以者何。彼亦皆是阿賴耶識所變現故。勝義即是阿賴耶識。所以者何。是一切法真種子故
。唯世俗謂假有。外種亦皆是阿賴耶識所變現故而假立爲種，內種即萬法的真因緣性，屬於
勝義（實有）。<wi>應知如是一切種子復有六義。</wi>剎那滅者。謂二種子皆生無間定滅壞故
。所以者何。不應常法爲種子體。以一切時其性如本無差別故。言俱有者。謂非過去亦非未
來亦非相離得爲種子。何以故。若於此時種子有。即於爾時果生故。恆隨轉應知者。謂阿賴
耶識乃至治生。外法種子乃至根住。或乃至熟。言決定者。謂此種子各別決定。不從一切一
切得生。從此物種還生此物。待眾緣者。謂此種子待自眾緣方能生果。非一切時能生一切。
若於是處是時遇自眾緣。即於此處此時自果得生。唯能引自果者。謂自種子但引自果。如阿
賴耶識種子唯能引生阿賴耶識。如稻穀等唯能引生稻穀等果。如是且顯種果生義。今當更示
熏習異相。堅者。堅住方可受熏非如動風。所以者何。風性流動不能任持。所有熏氣一踰膳
那。<si>踰膳那：</si>帝王一日行軍之里程也。或云四十里，或云三十里。彼諸熏氣亦
不隨轉。占博迦油能持香氣百踰膳那彼諸香氣亦能隨轉。言無記者。是不可記極香臭義由此
道理。蒜不受熏。以極臭故。如是香物亦不受熏。以極香故。若物非極香臭所記。即可受熏
。阿賴耶識是無覆無記性，能受善惡之熏習，故是所熏性。<wi>言可熏者。</wi>謂應受
熏方可熏習。非不受熏如金石等。不應受熏名不可熏。若於此時能受熏習即於爾時名爲可熏
。如可熏物。<si>王疏：</si>若法自在，性非堅密，能受習氣，方是所熏，心（所）法依心無
<pb n="117"/>
爲堅密故非所熏。<wi>與能熏相應者。</wi>能熏相應方名可熏。非不相應。當知即是無間生
<wi>無間生</wi>依唯識言，與能熏共和合性，若与能熏同時同處，不即不離，乃是所熏
，此遮他身，刹那前後，無和合義，故非所熏。<wi>義。</wi>言所熏者。阿賴耶識具上四德。
應受熏習。故名所熏。非轉識等。非異此者。謂若離此阿賴耶識。餘非所熏。是故所熏即此
非異。是爲熏習相者。謂阿賴耶識有剎那滅等。是熏習相剎那滅故。與諸轉識俱時有故。乃
至對治恆隨轉故。或窮生死恆隨轉故。定與善等爲因性故。待福非福不動行緣於善惡趣異類
熟故。如是等義於轉識中一切異法即指從緣所起的諸法，都是能熏。皆應成立
。是故唯此阿賴耶識。與如是等勝德相應可受熏習。六識無相應者。謂彼諸識有動轉故。
<si>王疏：</si>「由各各差別故，有時此識起，彼識不起，根或損壞則不起故。境界殊勝，作意
專注，能令一識獨起，餘不起故。如沈思靜慮，唯意識起，餘識皆不起也。由是可知，轉識
有時，能互相違，相違故不俱起，即無相應。」<wi>三差別相違者。</wi>謂彼諸識別別所依。
別別所緣。別別作意。復有餘義。別別行相一一轉故。譬喻論師欲令前念熏於後念。爲遮彼
故。說言二念不得俱有。無二剎那一時而有俱生俱滅熏習住故。若謂此識種類如是。雖不相
應。然同識類亦得相熏。如是例餘應成過失。謂餘種類例亦應爾。以眼等根同淨色類。亦應
展轉更互相熏。此意說言眼耳兩根同有淨法。二淨展轉應互相熏。餘亦如是。然汝不許。雖
同淨法。異相續故。不得相熏。識亦應爾。雖同識法。何得相熏。如是所說二種種子。謂外
及內應。知皆有能生能引。此中外種乃至果熟爲能生因。內種乃至壽量邊際爲能生因。外種
能引枯後相續。內種能引喪後屍骸。由引因故多時續住。若二種子唯有生因。此因既壞。果
即應滅。應無少時相續住義。若謂剎那展轉相續前念爲因後念隨轉。是則後邊不應都滅。由
此決定應有引因。此二種子譬如放弦彎弓爲因。箭不墮落遠有所至。</xa>

<xa>ｃ　明第三能受用緣起</xa>

<xa>復次。其餘轉識。普於一切自體諸趣。應知說名能受用者。如中邊分別論中說伽陀曰。</xa>

<xa>一則名緣識即能爲諸法生起因緣之阿賴耶識。</xa>

<xa>第二名受者　此中能受用　分別推心法</xa>

<si>「受者」，即能受用諸趣自體之轉識，此受者識中有三種心所法。「能受用」即受蘊
<pb n="118"/>
。「分別」即能取境相貌而安立言說之想蘊。「推」即行蘊，其主要者爲思心所，具推動心
之力量，故稱。此三心所法，都與轉識俱有相應，助成受者識共用受用境界。又「推」者，
推動其心，造作諸業，行蘊中思心所也。心所不離心王別有，故上置「此中」。</si>

<xa>此中受用。是生起義。受用中有。名受用者。爲顯此義故。引中邊分別論頌爲阿笈摩。</xa>

<xa>如是二識更互爲緣。如阿毗達磨大乘經中說伽陀曰。</xa>

<xa>諸法於識藏　識於法亦爾　更互爲果性</xa>

<xa>亦常爲因性</xa>

<xa>阿賴耶識與一切法。於一切時互爲因果展轉相生。若於此時阿賴耶識爲諸法因。即於
爾時諸法爲果。若於此時阿賴耶識爲諸法果。即於爾時諸法爲因。轉識諸法望於種子阿賴識
之攝藏，現行諸法皆從賴耶種子所生，所以諸法爲賴耶所生之果。反之，阿賴耶識望於現行
諸法之熏習，阿賴耶識爲現行諸法之果，諸法又是賴耶之因。</xa>

<xa>ｄ　三種緣起具有四緣</xa>

<xa>若於第一緣起中如是二識互爲因緣。於第二緣起中復是何緣。是增上緣。如是六識幾
緣所生。增上。所緣。等無間緣。如是三種緣起。謂窮生死愛非愛趣及能受用。具有四緣。
<si>具有四緣</si>者，合因緣爲四緣也。此說識生，若色生者，無等無間及所緣緣。</xa>

<xa>此中第一緣起。謂阿賴耶識中所有習氣與彼諸法互爲因緣。第二緣起。謂無明等爲增
上緣。由無明等增上勢力行等生故。又六轉識名受用緣起。三緣所生。謂眼識以眼爲增上緣
。以色爲所緣緣。等無間緣謂彼無間此識生起。所以者何。若彼不與容受處者。此不生故。
餘識亦爾。</xa>

<xa>B　抉擇賴耶爲染淨依</xa>

<pb n="119"/>
<xa>一　總標</xa>

<xa>如是已安立阿賴耶識異門及相。復云何知如是異門及如是相決定唯在阿賴耶識非於轉
識。由若遠離如是安立阿賴耶識。雜染無性釋：「<wi>雜染</wi>者是渾是濁是不浄義。
」清淨<si>無性釋：</si>「言<wi>清淨</wi>者，是鮮是潔是掃除義。」王疏：「掃
除雜染名清淨故。」皆不得成，謂煩惱<si>王疏：</si>「<wi>煩惱</wi>謂無明愛取
一切煩惱。」<wi>雜染。</wi>若業<si>王疏：</si>「<wi>業</wi>謂有漏善惡諸業，即福非福
不動三種行也。」<wi>雜染。</wi>若生<si>王疏：</si>「<wi>生</wi>謂識及名色，乃至老死
總名爲生。」<wi>雜染。</wi>皆不成故。世間清淨。謂以有漏道修習上地，暫時伏除下
地雜染。<wi>出世清淨。</wi>謂以無漏道畢竟斷滅三界九地一切雜染。<wi>亦不成故。</wi></xa>

<xa>如是已說阿賴耶識安立異門及安立相。今當顯示此二唯在阿賴耶識應正道理非於餘處
。以理決擇。</xa>

<xa>二　煩惱雜染非賴耶不成</xa>

<xa>ａ　轉識爲煩惱熏習不成</xa>

<xa>云何煩惱雜染不成。以諸煩惱及隨煩惱熏習所作彼種子體。於六識身不應理故。所以
者何。若立眼識貪等煩惱及隨煩惱俱生俱滅此由彼熏成種非餘。即此眼識若已謝滅餘識所間
如是熏習。熏習所依皆不可得。從此先滅。餘識所間。現無有體。眼識與彼貪等俱生不應道
理。以彼過去現無體故。如從過去現無體業。異熟果生不應道理。又此眼識貪等俱生所有熏
習亦不成就。然此熏習不住貪中。由彼貪欲是能依故不堅住故。亦不得住所餘識中。以彼諸
識所依別故。又無決定俱生滅故。亦復不得住自體中。由彼自體決定無有俱生滅故。是故眼
識貪等煩惱及隨煩惱之所熏習。不應道理。又復此識非識所熏。如說眼識。所餘轉識亦復如
是。如應當知。</xa>

<xa>此中此者。即此眼識。由彼熏者。由貪等熏。言成種者。謂成因性。言非餘者。非耳
識等。餘識所間者。耳等識所間。如是熏習者。貪等熏習。熏習所依者。謂即眼識。眼識與
彼貪等俱生等者。謂從過去現無體因。眼識與彼貪等俱生不應道理。如從過去現無體業異熟
<pb n="120"/>
果生不應道理者。如彼果生不應道理。此亦如是不應道理。復有餘師執彼有體。謂異論師欲
令過去是實有性然過去能詮所詮不可得。所以者何。若法是實有。云何名過去。是故從彼異
熟果生。不應道理。熏習無故。又此眼識者。謂與貪等俱生眼識。所有熏習亦不成就者。謂
彼熏習尚不成就。何況從彼後時眼識與貪俱生而當得成。然此熏習不住貪中者。謂眼識熏習
在貪欲中不應道理。何以故。由彼貪欲依眼識故。貪等是能依，心所依心王，不自在故，但
是能熏，非所熏性。不堅住<wi>不堅住</wi>者，三性轉變時間斷故，不能一類相
續堅固。故。亦不得住所餘識中者。謂此熏習不得在於耳等識中。何以故。以彼諸識
所依別故。由所依別。無有決定俱生滅義。<si>本卷十二頁：</si>「俱有者，謂非過去，亦非
未來，亦非相離。」<wi>謂眼識依眼耳識依耳。</wi>如是乃至意識依於末那。所依遠故。所餘
熏習在所餘處。不應道理。亦復不得住自體中者。謂此眼識亦復不得熏習眼識。無二眼識俱
時起故。以無二故。決定無有俱生滅義。由此道理。是故眼識定不應爲貪等煩惱及隨煩惱之
所熏習。亦非眼識眼識所熏。</xa>

<xa>ｂ　離欲後退惱雜染不成</xa>

<xa>復次。從無想等上諸地沒來生此間。爾時煩惱及隨煩惱所染初識。此識生時應無種子
。由所依止及彼熏習並已過去。現無體故。無性釋：「非經部師欲纏已斷煩惱及心過去是有
可得從彼今復現行，非彼沒心爲此所依應正道理，由彼沒心亦不成故。」</xa>

<xa>所染初識者。謂來此間最初生識。此識生時應無種子者。謂初生識應無因生。所依止
者。謂所依止。彼熏習者。煩惱熏習。</xa>

<xa>ｃ　對治識生煩惱雜染不成</xa>

<xa>復次。對治煩惱識若已生。一切世間餘識已滅。爾時若離阿賴耶識。所餘煩惱及隨煩
惱種子在此對治識中不應道理。此對治識自性解脱故。與餘煩惱及隨煩惱不俱生滅故。復於
後時世間識生。爾時若離阿賴耶識。彼諸熏習及所依止久已過去。現無體故。應無種子而更
得生。是故若離阿賴耶識煩惱雜染皆不得成。</xa>

<xa>對治煩惱識若已生一切世間餘識已滅者。謂六識已滅。所餘煩惱及隨煩惱種子在此對
<pb n="121"/>
治識中不應道理者。謂對治識非後世間識生起因。無性釋：<si>對治煩惱識若已生等</si>
者，謂如最初預流果向，见斷煩惱對治道（無漏）生。一切世間餘識已滅（此是定位，別
無五識，第六無漏意識起故，亦無世間意識）。爾時若無阿賴耶識，修斷煩惱所有隨眠何所
依住，非對治識帶彼種子，應正道理。由此對治識自性解脫故，即是自性極清淨義。與餘煩
惱及隨煩惱不俱生滅故者，能治所治互相違故，猶如明闇，此則顯示與彼種子相不相應。
<si>復於後時者。</si>謂復從此出世心後。<si>無性釋：</si>「<wi>復於後時</wi>者，謂見道
後修道位中。」<wi>彼諸熏習者。</wi>謂餘煩惱及隨煩惱所有熏習。及所依止者。謂所依識。
應無種子而更得生者。謂若無有阿賴耶識彼應無因而更得生。此中煩惱即是雜染。是故說名
煩惱雜染。由上道理。煩惱雜染皆不得成。</xa>

<xa>三　業雜染非賴耶不成</xa>

<xa>云何爲業雜染不成。行爲緣識不相應故。此若無者。取爲緣有亦不相應。</xa>

<xa>爲辯業雜染不得成因緣。故次問云何業雜染不成。行爲緣識不相應故者。謂福非福及
不動行生已謝滅。若不信有阿賴耶識。當於何處安立熏習。如六識身不能任持所有熏習。於
說煩惱雜染事中已具顯示。無性釋：「若說轉識與行相應，由此爲緣，阿賴耶識能持熏習，
說名識支，應正道理。」<wi>此若無者。</wi>謂若無有行爲緣識。取爲緣有亦不相應者。謂亦
無有取爲緣有。此復何緣。謂前諸行所熏習識。由取力故熏習增長轉成有故。<si>無性釋
：</si>謂熏習位諸業種子（識支）異熟現前轉名爲有，或復轉得生果功能故說名有。行所熏識若
不成就，何處安立彼業種子，而復得言生果現前轉名爲有。<wi>此中即業是雜染性。</wi>名業
雜染。或依於業而有雜染。名業雜染。若不信有阿賴耶識。此業雜染亦不得成。</xa>

<wi>攝大乘論世親釋集註卷二</wi>

<sarticle>攝大乘論世親釋集註卷三</sarticle>

<wi>無著菩薩造論</wi>

<wi>世親菩薩釋論</wi>
<pb n="122"/>

<wi>唐三藏法師玄奘譯</wi>

<wi>比丘智敏集註</wi>

<wi><bz>〔2018版〕</bz></wi>

<wi>（內部整理資料 僅供學習參考）</wi>


<wi>所知依分第二之三</wi>

<xa>四　生雜染非賴耶不成</xa>

<xa>a　約生位辨</xa>

<xa>1　約非等引地辨</xa>

<xa>(1)　結生相續不成</xa>

<xa>云何爲生雜染不成。結相續時不相應故。</xa>

<xa>若不信有阿賴耶識。如生雜染亦不得成。今當顯示。結相續時不相應故者。謂得自體
不相應故。</xa>

<xa>若有於此非等引地沒已生時依中有位意起染汙意識結生相續。此染汙意識。於中有中
滅。於母胎中識羯邏藍更相和合。若即意識與彼和合。既和合已依止此識於母胎中有意識轉
。若爾。即應有二意識於母胎中同時而轉。又即與彼和合之識是意識性不應道理。依染汙故
。時無斷故。意識所緣不可得故。設和合識即是意識。爲此和合意識即是一切種子識。爲依
止此識所生餘意識是一切種子識。若此和合識是一切種子識。即是阿賴耶識。汝以異名立爲
<pb n="123"/>
意識。若能依止識是一切種子識。是則所依因識非一切種子識能依果識是一切種子識不應道
理。是故成就此和合識非是意識。但是異熟識是一切種子識。</xa>

<xa>非等引梵語三摩呬哆，離昏沈掉舉平等所引之定曰等引，或等即是定，由定引發功德
故名等引。通有心無心。<wi>地。</wi><wi>等引地</wi>指上二界。<wi>即是欲界。</wi>沒者
。死也。染汙意識。即是煩惱俱行意識。結生<si>無性釋：</si>「攝受生故，名爲結生。」
相續<si>無性釋：</si>「連持生故，名爲<wi>相續</wi>。」<wi>者。</wi>謂攝受自體。
此染汙意識。緣生有爲境。於中有中滅。言和合者。識與赤白同一安危。若和合識即是意識
依此復生所餘意識。是則一時二意識轉。謂所依止和合意識及能依止所餘意識。<si>無性
釋</si>謂異熟體有情本事不待今時加行而轉（之）無記意識，及可了知所緣行相樂苦受等相應意
識。如是頌言：無處無容，非前非後，同身同類，二識並生。<xa>又和合識是意識性不應
道理。何以故。依染汙故時無斷故。謂此意識貪等煩惱所染汙意爲所依止。緣生有境故是染
汙。即此爲依。名依染汙。於此位中所依。異熟不容染汙是無記故。</xa><si>無性釋大意：</si>共
許意識非一切處非一切種非一切時依於染汙，而結生相續時識，於一切處一切種類一切時分
皆依染汙的中有末心染汙意識爲依，故此能依之識，非是意識。此以和合識爲能依，中有末
心爲所依。 世親釋則以和合識爲所依，「依止此識於母胎中，有意識轉。」後生之意識爲
能依止。若和合識是意識性，則此意識是染汙故，不能爲所依，「於此位中所依異熟，不容
染汙，是無記故。」<wi>此和合識常無間斷任業轉故。</wi>意識所緣不可得故者。意識所緣明
了可得。所謂諸法。此和合識無有如是明了所緣。是故此識是意識性不應道理。<si>依無
性釋：</si>中有位最後意識已相續心應成染汙，又此相續心所緣境界，不可了知，難了知故，非
全無有。以於爾時，非無有法，雖是其有，而不可知。</xa>

<xa>(2)　執受根身不成</xa>

<xa>復次。結生相續已。若離異熟識。執受色根亦不可得。其餘諸識各別依故。不堅住故
。是諸色根不應離識。</xa>

<xa>結生相續已者。謂已得自體。若離異熟識者。謂離阿賴耶識。其餘諸識各別依故不堅
住故者。謂餘六識各別處故易動轉故。且如眼識眼爲別依。如是其餘耳等諸識耳等色根爲各
別依。由此道理。如是諸識但應執受自所依根。又此諸識易動轉故。或時無有。若離阿賴耶
<pb n="124"/>
識。爾時眼等諸根無能執受。便應爛壞。</xa>

<xa>(3)　識與名色互依不成</xa>

<xa>若離異熟識。識與名色更互相依。譬如蘆束相依而轉。此亦不成。</xa>

<xa>若離異熟識者。謂離阿賴耶識。如不得成。今當顯示。謂世尊言識緣名色名色緣識此
中識緣名者謂六識中非色四蘊。識緣色者謂羯邏藍。若不說有阿賴耶識。何等名爲名色緣識
。由依名色剎那展轉相似相續流轉不絕。此二（名色）皆用識爲因緣，識復依此剎那展轉相
續而轉。</xa>

<xa>(4)　識食不成</xa>

<xa>若離異熟識。已生有情識食不成。何以故。以六識中隨取一識於三界中已生有情能作
食事。不可得故。</xa>

<xa>此言顯示識食不成。如世尊說食有四種。一者段食。二者觸食。三者意思食。四者識
食。此中段食者。是能轉變。由轉變故饒益所依。觸食者。是能取境。由暫能見色等境界。
便令所依饒益生故。意思食者。是能希望。由希望故饒益所依。如遠見水。雖渴不死。識食
者。是能執受。由執受故所依久住。若不爾者應同死屍不久爛壞。是故應許識亦是食。能作
所依饒益事故。王疏：「此四食中，段食不通上界，觸食意思食不通無心等位，唯有識食於
一切界一切時一切位常徧是有。」<wi>此中觸食屬六識身。</wi>意思食者屬希望意。有何別識
可說爲食。又若無心睡眠悶絕入滅定等。六識身滅誰復有餘能執受身令不爛壞若棄捨阿賴耶
識身必爛壞。<si>王疏：</si>「五識不徧三界故，意識雖徧有間斷故，無心定等既無六識，誰
爲食事，故定別有阿賴耶識。」</xa>

<xa>2　約等引地解</xa>

<xa>(1)　結生心種子不成</xa>

<pb n="125"/>
<xa>若從此沒。於等引地正受生時。由非等引染汙意識結生相續。此非等引染汙之心。彼
地所攝。離異熟識餘種子體定不可得。</xa>

<xa>如是已說非等引地結生相續離異熟識不可得成。如等引地亦不得成今當顯示。謂於此
處由染汙識結生相續。於等引地由非等引染汙意識結生相續。言染汙者。彼地煩惱之所染汙
。彼地煩惱者。謂餐定味等。此染汙心在不定疑爲「等引」<wi>地。</wi><si>印順記：</si>「這
結生心，是中有的末心，它繫著上界的定味而起愛著，所以必是染汙的散心。這『非等引』
的散心，不屬於非等引地（欲界），它是爲上界煩惱所繫而屬於『彼』等引『地所攝』的。
不定地沒。從此沒已。即彼地心云何現前。既不現前。云何當得結生相續。由此道理
。定應許有阿賴耶識。無始時來。恒有彼地此心熏習。由此熏習。此心現行。由此心故。結
生相續。</xa>

<xa>(2)　染善心種不成</xa>

<xa>復次。生無色界。若離一切種子異熟識。染汙善心應無種子。染汙善心應無依持。</xa>

<xa>生無色界者。謂已解脱色。染汙善心者。謂能愛味及三摩地。應無種子者。謂應無因
。應無依持者。謂應無依。復有別義。謂此二心。若無種子從何而生。若無依持依何而轉。
阿賴耶識所攝受故。從自種生爲所依故。令此能依相續而轉。印順記：世親以爲種子就是所
依止，有種子就有依止，種子沒有，依止也不可得。所知依，就是依於種子，種子指能生性
，依指現行從種子生，種子與依，名異而體是一。</xa>

<xa>(3)　出世心異熟不成</xa>

<xa>又即於彼。若出世心正現在前。餘世間心皆滅盡故。爾時便應滅離彼趣。</xa>

<xa>即於彼界。若出世心現在前時。除此所餘是世間心。彼世間心爾時皆滅。如是彼趣便
應永斷。印順記：「無色界天上的有情，前五識是沒有的，如果不承認異熟識，那就只有第
六意識。這樣，無色界有情，在無漏『出世心正現在前』的時候，除這現前的無漏心外，其
『餘』的一切有漏『世間心，皆滅盡』了，也『便應』該『滅離彼』無色界趣的異熟，不再
<pb n="126"/>
擊屬於無色界。」<wi>不由功用自然證得無餘涅槃。</wi>既無此理。不應撥無阿賴耶識。</xa>

<xa>若生非想非非想處。無所有處出世間心現在前時。即應二趣悉皆滅離。此出世識。不
以非想非非想處爲所依趣。亦不應以無所有處爲所依趣。亦非涅槃爲所依趣。</xa>

<xa>若生非想非非想處。或時起彼無所有處。出世間心令現在前。由彼處心極明利故。又
由非想非非想處心闇鈍故。住於彼處極明利心起出世心令現在前。欲斷非想非非想處煩惱時
，想微劣故，自地無無漏道，無所有處地明利故，起彼無漏心現在前。<xa>此出世心不應
以彼第一第二爲所依趣。由彼二地皆世間故。又生餘地起餘地心現在前故。</xa><si>王疏：</si>「
此出世識，不以非想非非想處爲所依趣者，先捨彼趣心故。亦不應以無所有處爲所依趣者，
暫起彼地定，非得彼異熟。又於出世心捨彼趣定故。」<wi>二所依趣俱不應理。</wi>又即此心
不應涅槃爲所依趣。有餘依故。如是三種爲所依趣既不得成。若不信有阿賴耶識。此出世心
何所依趣。<si>王疏：</si>「若許有阿賴耶識者，此時有非想非非想處異熟識爲所依趣，但捨
彼地定心，不捨彼地異熟故。」</xa>

<xa>b　約死位辨</xa>

<xa>c　結</xa>

<xa>又將沒時。造善造惡。或下或上所依漸冷。若不信有阿賴耶識皆不得成。ｃ是
故若離一切種子異熟識者此生雜染亦不得成。</xa>

<xa>將捨命時造善造惡。或下或上身分漸冷。以造善者必定上昇。若造惡者必定下墜。若
不許有阿賴耶識爲能執受。云何得有所依漸冷。無性釋：所以者何，爾時（將沒時）意識無
處無有，阿賴耶識有處無有，以依處住變似方處相顯現故。<wi>阿賴耶識能執受故。</wi>或下
或上如其次第隨所捨處身即有冷。</xa>

<xa>五　世間清淨非賴耶不成</xa>

<xa>云何世間清淨不成。謂未離欲纏貪未得色纏心者。即以欲纏善心。爲離欲纏貪故勤修
<pb n="127"/>
加行。此欲纏加行心。與色纏心不俱生滅故。非彼所熏。爲彼種子不應道理。又色纏心過去
多生餘心間隔不應爲今定心種子。唯無有故。是故成就色纏定心一切種子。異熟果識展轉傳
來爲今因緣。加行善心爲增上緣如是一切離欲地中。如應當知。如是世間清淨。若離一切種
子異熟識理不得成。</xa>

<xa>如世間清淨理不得成今當顯示。謂爲遠離欲纏貪故。以欲纏善心修加行時。即此欲纏
加行善心未曾爲彼色纏善心之所熏習。不俱生滅故。今色纏心應無種子自然而生。又過去世
色纏善心。多生所間餘識所隔。唯無有故已過去故。不得爲今定心種子。展轉傳來爲今因緣
者。阿賴耶識持彼種故。今色纏心從自種生。加行善心非無功力。言功力者。但增上緣非是
因緣。由彼增上力。生此色纏心。如是遠離色纏貪等。如應當知。無性釋：「一切上地各別
離欲加行善心，皆隨所應破邪立正，凖上當知。」</xa>

<xa>六　出世清淨非賴耶不成</xa>

<xa>a　約出世心辨</xa>

<xa>1　聞熏習非賴耶不成</xa>

<xa>云何出世清淨不成。謂世尊說。依他言音及內各別如理作意。由此爲因。正見得生。
此他言音如理作意。爲熏耳識爲熏意識爲兩俱熏。若於彼法如理思惟。爾時耳識且不得起。
意識亦爲種種散動餘識所間。若與如理作意相應生時。此聞所熏意識與彼熏習久滅過去定無
有體。云何復爲種子。能生後時如理作意相應之心。又此如理作意相應是世間心。彼正見相
應。是出世心。曾未有時俱生俱滅。是故此心非彼所熏。既不被熏爲彼種子不應道理。是故
出世清淨。若離一切種子異熟果識亦不得成。此中聞熏習。攝受彼種子不相應故。</xa>

<xa>如出世間清淨不成今當顯示。此他言音如理作意者。謂與言音相應作意。意識亦爲種
種散動餘識所間者。是與正見相應出世間心。被間隔義。若與如理作意相應生時者。謂於後
時。此聞所熏意識與彼熏習久滅過去定無有體者。謂經長時已謝隔越決定無體。云何復爲種
子能生後時如理作意相應之心者。謂彼久滅現無有體不能爲因。此中聞熏習攝受彼種子不相
應故者。謂在世間意識之中。故言此中。聞熏習者。依他言音正聞熏習。攝受彼種子者。在
<pb n="128"/>
意識中攝受出世清淨種子。不相應故者。謂彼所計不應理故。云何可說此從彼生。</xa>

<xa>2　辨聞熏</xa>

<xa>(1)　因</xa>

<xa>復次。云何一切種子異熟果識爲雜染因。復爲出世能對治彼淨心種子。又出世心昔未
曾習故。彼熏習決定應無。既無熏習。從何種生。是故應<rep>答。</rep>從最清淨法界等流正聞熏習種
子所生。</xa>

<xa>云何等者。謂異熟識是所治因。爲能治因不應道理。又出世心昔未曾習者。謂先未生
故彼熏習決定應無者。由此因故。彼出世心無有熏習決定無疑。從最清淨法界等流正聞熏習
種子所生者。爲顯法界異聲聞等言最清淨。由佛世尊所證法界永斷煩惱所知障故。從最清淨
法界所流經等教法。名最清淨法界等流。無倒聽聞如是經等。故名正聞。由此正聞所起熏習
。名爲熏習。或復正聞即是熏習。是故說名正聞熏習。即此熏習相續。住在阿賴耶識。爲因
能起出世間心。是故說言從最清淨法界所流正聞熏習種子所生。</xa>

<xa>(2)　所依</xa>

<xa>此聞熏習。爲是阿賴耶識自性爲非阿賴耶識自性。若是阿賴耶識自性。云何是彼對治
種子。若非阿賴耶識自性。此聞熏習種子所依云何可見。乃至證得諸佛菩提。此聞熏習。隨
在一種所依轉處。寄在異熟識中與彼和合俱轉猶如水乳。然非阿賴耶識。是彼對治種子性故。</xa>

<xa>此聞熏習爲是阿賴耶識自性爲非阿賴耶識自性。若爾何過。若是阿賴耶識自性。云何
即爲阿賴耶識對治種子。若非阿賴耶識自性。此聞熏習種子即應別有所依。乃至證得諸佛菩
提者。謂乃至得諸佛所證無上菩提。此聞熏習者。即是最清淨法界等流正聞熏習。隨在一種
所依轉處者。謂隨在一相續轉處。寄在異熟識中與彼和合俱轉猶如水乳者。此聞熏習與異熟
識雖不同性。而寄識中猶如水乳和合俱轉。然非阿賴耶識等者。雖復和合似一性轉。然非即
是阿賴耶識。是能對治阿賴耶識種子性故。印順記：曾聞正法者，隨其在何界何趣所依異熟
現起之處，聞熏習即寄在彼趣相续之異熟識中，以阿賴耶識爲所依，而非阿賴耶識自性。</xa>
<pb n="129"/>

<xa>(3)　品類</xa>

<xa>此中依下品熏習成中品熏習。依中品熏習成上品熏習。依聞思修多分修作得相應故。</xa>

<xa>此中下中上品者。應知依聞思修所成慧說。由彼一一有三種故。復有別義。聞所成慧
是下品。思所成慧是中品。修所成慧是上品。依聞思修多分修作得相應故者。謂依聞等數數
猛利而修作故。又於此中。下品爲因。得成中品。中品爲因。得成上品。</xa>

<xa>(4)　體性與作用</xa>

<xa>又此正聞熏習種子下中上品應知亦是法身無性釋：「此中證相說名<wi>法身</wi>
。」<wi>種子。</wi>與阿賴耶識相違。非阿賴耶識所攝。是出世間最淨法界等流性故。雖是世
間。<si>無性釋：</si>「依世間生，名是<wi>世間</wi>。」<wi>而是出世心種子性。</wi>又
出世心雖未生時。已能對治諸煩惱纏。已能對治諸嶮惡趣。已作一切所有惡業朽壞對治。又
能隨順逢事一切諸佛菩薩。<si>無性釋：</si>「阿賴耶識中相雜俱轉故，爲欲顯此熏習勝能故
，說<wi>出世心雖未生時</wi>等。」<wi>雖是世間。</wi>應知初修業菩薩所得。亦法身攝
。聲聞獨覺所得。唯解脱身攝。又此熏習非阿賴耶識。是法身解脱身攝。如如熏習下中上品
次第漸增。如是如是異熟果識次第漸減。即轉所依。既一切種所依轉已。即異熟果識及一切
種子。無種子而轉。一切種永斷。<si>無性釋：</si>「<wi>無種子而轉</wi>者，應知異熟
果識唯無一切雜染種子，是故說<wi>斷</wi>。」</xa>

<xa>已能對治諸煩惱纏者。謂是能斷增上貪等現起轉因。已能對治諸嶮惡趣者。謂若能斷
諸煩惱纏。即能對治諸嶮惡趣。無性釋：如有頌言：諸有成世間，上品正見者，雖經歷千生
，而不墮惡趣。<wi>已作一切所有惡業朽壞對治者。</wi>謂若雖有順後受業應墮惡趣。而能爲
彼作朽壞因。舉要言之。此聞熏習能治一切過去未來現在惡業。又能隨順逢事一切諸佛菩薩
者。謂是當來逢事善友自身得因。雖是世間應知初修業菩薩所得亦法身攝者。謂諸異生菩薩
名初修業菩薩。亦是法身種子故。說亦法身攝。聲聞獨覺所得唯解脱身攝者。謂聲聞等正聞
熏習。唯是解脱因。唯得解脱身。不得法身故。<si>無性釋：</si>解脫身唯永遠離煩惱障縛，
而無殊勝增上自在富樂相應。其法身者，解脫一切煩惱所知二種障縛並諸習氣，力、無畏等
<pb n="130"/>
無量希奇妙功德眾之所莊嚴，一切富樂自在所依，證得第一最勝自在隨樂而行。</xa>

<xa>復次。云何猶如水乳非阿賴耶識與阿賴耶識同處俱轉。而阿賴耶識一切種盡非阿賴耶
識一切種增。譬如於水鵝所飲乳。又如世間得離欲時。非等引地熏習漸減。其等引地熏習漸
增而得轉依。</xa>

<xa>非阿賴耶識與阿賴耶識雖同處俱轉。而阿賴耶識盡非阿賴耶識在。還即以前水乳和合
。鵝所飲時乳盡水在。譬喻顯示。又如世間得離欲時。於一阿賴耶識中。非等引地煩惱熏習
漸減。其等引地善法熏習漸增而得轉依。此中轉依當知亦爾。</xa>

<xa>b　約滅定識辨</xa>

<xa>1　正辨滅定識非賴耶不成</xa>

<xa>又入滅定識不離身聖所說故。此中異熟識應成不離身。非爲治此滅定生故。</xa>

<xa>引入滅定識不離言。爲成定有阿賴耶識。世尊說識不離身者。除異熟識餘不得成。以
滅定生對治轉識。故觀此定爲極寂靜。後修滅定爲對治麤動不寂靜之轉識，所緣行相不寂靜
性易了知故，非爲對治阿賴耶識，所緣行相微細難知，任運恆常一類而轉，無有散動，不寂
靜性，難知故。</xa>

<xa>又非出定此識復生。由異熟識既間斷已。離結相續無重生故。</xa>

<xa>若執出定此識還生。由此意故識不離身。此不應理。印順記：此破有部執，有部認爲
在滅定中，雖不起識作用，但出定後，此識（意識）更生。如隔日虐，雖未發作，病並未離
身。<wi>以從定出。</wi>識不復生。異熟果識既間斷已。離結相續更託餘生。無重生故。</xa>

<xa>又若有執以意識故滅定有心。此心不成。定不應成故。所緣行相不可得故。應有善根
相應過故。不善無記不應理故。應有想受現行過故。觸可得故。於三摩地有功能故。應有唯
滅想過失故。應有其思信等善根現行過故。拔彼能依令離所依不應理故。有譬喻故。如非徧
<pb n="131"/>
行。此不有故。</xa>

<xa>又若有執以意識故滅定有心此心不成者。若有欲離前說自相阿賴耶識。以餘轉識滅定
有心。此不應理。印順記：再破經部譬喻師，彼主張有細意識。經部師上座主張無受想等心
所，但有不離識而假立之觸。上座弟子大德邏摩主張觸亦無。<wi>何以故。</wi>定不應成故。
未曾見心離心法故。日光喻心，光中七色喻徧行。<wi>如餘心法。</wi>想受亦爾。俱應
不滅。然此滅定俱滅所顯。是故應至定不應成。若立唯有阿賴耶識則無此過。求靜住者爲治
彼怨餘心心法故生此定。不爲對治不明了性阿賴耶識。又此定內無有餘心。何以故。所緣行
相不可得故。諸心心法相續不斷。必不遠離所緣行相。此滅定中若有心者。亦應不離所緣行
相。然此二種俱不可得。是故此定無有餘心。若唯立有阿賴耶識。無此妨難。執受所依之所
顯故。又此定中若有轉識。此識必有善等差別。謂或是善。或是不善。或是無記。然此中識
且非是善。應有善根相應過故。此則相違。亦非此識是自性善。由此不離善根相應成善性故
。<si>俱舍卷十三：</si>「勝義善解脫，自性慚愧根，相應彼相應，等起色業等，翻此名不善
，勝無記二常。」　勝義善——真解脫，涅槃。　自性善——慚、愧、無貪、無瞋、無癡。
　相應善——與自性善相應之心心所。　等起善——自性及相應善所等起之身語業及不相應
行。<wi>由立定心是善性故。</wi>至所不欲與無貪等善根相應。此不應許。與餘善心無差別故
。徧一切處。應成此過。又於此中亦不得有不善無記。不善無記不應理故。於離欲時諸不善
根皆永斷故。不成不善。亦非無記。此定善故。又不可立此心是善。應有想受現行過故。若
離善根善心不有。是故應至善根現行。此中如有善根現行。想受亦爾。應至現行。無別因故
。然不應理。所治現行能治無故。譬如貪等正現行時。不淨觀等決定無有。又此定中離阿賴
耶識。餘心不容有。必應有觸可得過故。如住餘定。決無有疑。謂餘定中善根相應。餘識轉
時決定有觸。以定所生輕安爲相。或順樂受。或有隨順非苦樂受。此觸爲緣或生樂受。或復
生於非苦樂受。何以故。於餘三摩地有此功能故。於餘定中見此二觸於生二受必有功能。此
亦應爾。無障因故。觸爲緣受。此中應至。然不應理。何以故。應有唯滅想過失故。若許此
觸爲緣生受。於此定中唯應想滅。然不應許。想受俱滅聖所說故。又此定中若有餘識。必與
其觸俱有相應。此不應理。何以故。若有觸者。應有其思信等善根現行過故。若有其識觸相
應轉。必有與此俱生思等。聖所說故。此中應至有思現行。若此定中有思現行造作善心。必
有信等善根現行。然不應許。若有欲避如前所說種種過失及阿笈摩相違過失。由但厭離諸心
法故。唯拔心法。於此定中唯立有心無有心法。此亦不然。何以故。拔彼能依令離所依。不
應理故。所依是心。能依是心法。所依能依心與心法。無始生死來更互不相離。由此相引。
<pb n="132"/>
是故定應與無貪等善根相應。若言此定及定方便。與無貪等善根相違故。於定中善根不轉唯
善心轉。此於餘處都未曾見。若於因時彼法相應。等流果時亦有相應。故不應理。又不應理
。有譬喻故謂世尊說。諸身行滅。諸語行滅。諸意行滅。此中身行。謂出入息。其語行者。
謂尋與伺。其意行者。謂思想等。如尋伺滅。語必不起。意亦如是。若意行滅亦應不起。若
汝意謂。如身行滅。安住定中身在不滅。意亦如是。雖意行滅應在不滅。此亦不然何以故。
如非徧行此不有故。如世尊說。離身行外有身住因。所謂飲食命根識等。由此雖無入息出息
而身安住。意即不爾。離意行外更無別因持心令住。<si>論主破大意：</si>身語意三行，對身
語意有徧行有非徧行，非徧行滅（如出入息）法不隨滅，仍可存在（如身），徧行者滅（如
思想等）法必隨滅（如意）。<wi>由此應至無意識故。</wi>名無心定。異熟果識此中有故。世
尊說識不離於身。即從此識一切種子。後出定時。轉識還生。故知定有阿賴耶識。</xa>

<xa>又此定中。由意識故知有心者。此心是善不善無記。皆不得成。故不應理。</xa>

<xa>已廣廢立滅定有心。今當略顯第二頌義。若有欲除阿賴耶識以意識故滅定有心。此心
是善不善無記。皆不得成。故不應理。何以故。由此滅定是善性故。俱舍卷五：滅盡定是善
性，善等起故。<wi>且非不善。</wi>無記亦爾。威儀工巧變化無記。定不得有。若說此是異熟
無記。理即應至阿賴耶識。除此更無第五無記。又此定中心若是善。應無貪等善根相應。染
汙意滅。唯善心在爾時善心所依所緣皆悉是有三事和合。云何此中不生其觸。既有其觸。受
等心法。何得不生。如是滅定應不得成諸心心法。皆不滅故。又若有執此定是善。由心所引
定前方便。能引善心。力所引故。定中善心。非無貪等善根相應。又三和合若有堪能亦能生
受。若三和合無有堪能唯生其觸。是故定中雖有善心非無貪等善根相應。亦無受等。此義不
然。方便善心既無貪等善根相應。從此所引等流果心何故不爾。又從所依拔除能依。不應理
故。心與心法無始已來於一切時互不相離。今拔能依令離所依。必不可得。何以故。有譬喻
故。謂於世間從生至壞於一切時互不相離。無有道理拔除能依令離所依。譬如大種與所造色
。無有道理令其所造離於能造。心法亦爾。不可令其離所依心。是故於此無心定中。無有心
法。但有善心。不應道理。若有復謂令拔能依令離所依雖不應理。然想及受能障此定於方便
中厭患彼故唯二不行。餘法不爾。亦得現行。不應道理。何以故。如非徧行。此不有故。非
徧行者。此中可滅。二是徧行。故不可滅。徧行若滅。心亦隨滅。無別因故。是故此中言有
心者。是異熟識。定非意識。</xa>

<pb n="133"/>
<xa>2　附論色心無間生爲種不成</xa>

<xa>若復有執色心無間生是諸法種子。此不得成。如前已說。又從無色無想天沒。滅定等
出。不應道理。又阿羅漢後心不成。唯可容有等無間緣。</xa>

<xa>若復有執色心無間生是諸法種子者。謂若有執前剎那色能爲種子。後剎那色因彼而生
。前識後識相望亦爾。此前已破。<si>此前已破</si>者，指卷二、十一頁中「二念不俱有」頌
及釋。<wi>又無色沒色復生時。</wi>色久斷滅何有種子。無想天沒。或復從於滅定等出心復生
時。心久斷滅何有心因。若如是者。謂阿羅漢終不應得無餘涅槃。色心兩因永無盡故。前剎
那色望於後色。前剎那識望於後識。應知容有等無間緣。無有因緣。<si>經部師</si>計心色二
法皆有等無間緣，論主破其爲種子（因緣），縱許等無間也。</xa>

<xa>七　結成賴耶</xa>

<xa>如是若離一切種子異熟果識雜染清淨皆不得成。是故成就如前所說相。阿賴耶識決定
是有。</xa>

<xa>由前所說無量道理。是故成就阿賴耶識決定是有。</xa>

<xa>八　別釋轉依非賴耶不成</xa>

<xa>此中三頌。</xa>

<xa>菩薩於淨心　遠離於五識　無餘心轉依</xa>

<xa>云何汝當作　若對治轉依　非斷故不成</xa>

<xa>果因無差別　於永斷成過　無種或無體</xa>

<xa>若許爲轉依　無彼二無故　轉依不應理</xa>
<pb n="134"/>

<xa>如住轉識轉依轉依者，謂由聖道，斷雜染種體，究竟盡時，證得涅槃。
不成。三頌顯示。菩薩於淨心者。是於出世對治相應善意識義。遠離於五識者。謂此遠離眼
等五識。言無餘者。無善有漏雜染意識。已舉淨心復舉無餘。爲欲遮遣善有漏識。言心轉依
云何作者。若汝信有阿賴耶識可作一切雜染種子。無種子義名心轉依。若不爾者。云何當作
。若爾，有漏六識一切皆無，誰持雜染種，是其所轉者，既無所轉依，能轉復何用，
既爾轉依空無有義，云何當作。<wi>若對治生名爲轉依。</wi>此不應理。何以故。若對治轉依
非斷故不成。雜染永斷故名轉依。非能對治即是永斷。由此但是永斷因故。若必爾者。便至
果因無差別過。果是永斷說名涅槃。因是對治說名聖道。若能對治即是永斷。應至果因一體
之過。纔生對治應即涅槃。無種或無體若許爲轉依者。若於轉識作無種子。或即無體。
印順記：世親說無（有）識體，無性說無有種體。<wi>許爲轉依。</wi><si>無性釋：</si>「多
雜染種積集在心，或彼無種許爲<wi>轉依</wi>，或種體無許爲轉依。」無彼二無
故轉依不應理。雜染轉識此定位中不得有故。亦無種子可令作無。無二可無而名轉依。不應
道理。若決定有阿賴耶識。雜染轉識此定位中雖不得有。而彼種子一切住在阿賴耶識。可能
作其無種無體。由汝轉依。不應道理。故應信有阿賴耶識。</xa>

<xa>C　成立賴耶差別</xa>

<xa>一　總標</xa>

<xa>二　三種差別</xa>

<xa>三　四種差別</xa>

<xa>a　總標</xa>

<xa>復次。此阿賴耶識差別云何。略說應知或三種或四種。二此中三種者。謂三種熏習差
別故。一名言熏習差別。二我見熏習差別。三有支熏習差別。三<wi>四種者。</wi>一引發差別
。二異熟差別。三緣相差別。四相貌差別。</xa>

<pb n="135"/>
<xa>如是已成立阿賴耶識。今當顯此品類差別。於三種熏習差別中。名言熏習差別者。謂
眼名言熏習。在異熟識中爲眼生因。異熟生眼從彼生時。用彼爲因。還說名眼。如是耳等一
切名言差別亦爾。我見熏習差別者。由染汙意薩迦耶見力故。於阿賴耶識中我執熏習生。由
此爲因。謂自爲我異我爲他各有差別。有支熏習差別者。由善不善不動行力故。於諸趣中流
轉差別。此三如後所知相初當廣分別。</xa>

<si>三種差別：</si>

<si>一、名言習氣，成唯識論謂有爲法各別親種，名言有二，一表義名言，即能詮義音聲
差別，二顯境名言，即能了境心心所法，隨二名言所熏成種，作有爲法各別因緣。</si>

<si>　　　能顯——表義名言。</si>

<si>　　　所顯——顯境名言，心心所能顯現境界故但說心心所，色即境故。</si>

<si>二、我執習氣，成唯識論謂虛妄執我我所種。我執有二。一俱生我執，即修所斷我我
所執。二分別我執，即見所斷我我所執。隨二我執所熏成種，令有情等自他差別。此之熏習
，非實有種，能執我者，即是染汙心心所法，所執我者，即是了義名想言說，理實即二名言
所收，由彼我執心心所法所熏成種，即說以爲我執習氣，非謂爲因，生起實我，但能爲因，
生起如是差別執耳。</si>

<si>三、有支習氣，成唯識論謂招三界異熟業種。有支有二，一有漏善，即是能招可愛果
業，二諸不善，即是能招非愛果業。</si>

<xa>b　引發差別</xa>

<xa>此中引發差別者。謂新起熏習。此若無者。行爲緣識取爲緣有應不得成。</xa>

<xa>引發差別者。謂能引發品類差別。謂新起熏習者。謂彼最先所起熏習。無性釋：「
<si>引發差別</si>謂新起熏習者，謂最初名言所生起熏習。」　略述：「引發差別
<pb n="136"/>
，即有支熏習差別。此謂業種及取種。名言種子是本有，業及愛取是新起，因業報有
盡，若不新生諸業，即無諸趣相續更生也。由此業取二種，引發異熟現前，故名引發。」（
按：取種應言取力）<wi>若此能引阿賴耶識差別無者。</wi>諸行生滅熏習成識。由取攝受生有
現前。此所作有應不得成。能有後生。故名爲有。此所說取。或善不善。是串習果。</xa>

<xa>c　異熟差別</xa>

<xa>此中異熟差別者。謂行有爲緣於諸趣中異熟差別。此若無者。則無種子。後有諸法生
應不成。</xa>

<xa>異熟差別者。謂行有爲緣。於諸趣中所引異熟。略述：<wi>異熟差別</wi>，即名
言種子，受有支種子引發，作諸法親因緣。　名言種子，是無始本有生起諸法之可能性，有
支種子，是使名言種成異熟種之緣起功能。（按：有支種子應言有支熏習）若此所引
阿賴耶識差別無者。則無有因。後有諸法眼等色根。此等異熟生應不成。當知此則是異熟果。</xa>

<xa>d　緣相差別</xa>

<xa>此中緣相差別者。謂即意中我執緣相。此若無者。染汙意中我執所緣應不得成。</xa>

<xa>緣相差別者。謂此阿賴耶識。即是染汙意中能依我見我執緣相。無性釋：「謂即意中
我執緣相者，謂即此阿賴耶識染汙意中薩迦耶見勢力所起緣執我時，我執緣相。」　王疏：
「即於法上增益執相。」　印順記：「成唯識論說染意唯緣賴耶見分，其實不然，它是緣一
切種識的瀑流。這裡所講的賴耶差別，都是就種子識說的。」若此緣相阿賴耶識差別
無者。染汙意中薩迦耶見爲因我執。此所緣境應不得成。當知此則是等流果。</xa>

<xa>e　相貌差別</xa>

<xa>1　總標</xa>

<xa>此中相貌差別者。謂即此識有共相。有不共相。無受生種子相。有受生種子相等。</xa>
<pb n="137"/>

<xa>相貌差別有多品類。謂於此中有共相有不共相無受生種子相有受生種子相等者。是略
標舉。後當廣釋。</xa>

<xa>2　共不共相與有受生無受生相</xa>

<xa>共相者。謂器世間種子。不共相者。謂各別內處種子。共相即是無受生種子。不共相
即是有受生種子。對治生時。唯不共相所對治滅。共相爲他分別所持。但見清淨。如瑜伽師
。於一物中種種勝解種種所見皆得成立。此中二頌。</xa>

<xa>難斷難徧知　應知名共結無性釋：難斷等者，斷與徧知，極大勤苦事猶不辦，故說爲
難。結者，如結，難可斷故。</xa>

<xa>瑜伽者心異　由外相大故</xa>

<xa>淨者雖不滅　而於中見淨</xa>

<xa>又清淨佛土　由佛見清淨</xa>

<xa>復有別頌。對前所引種種解種種所見皆得成立。</xa>

<xa>諸瑜伽師於一物　　種種勝解各不同</xa>

<xa>種種所見皆得成　　故知所取唯有識</xa>

<xa>此若無者。諸器世間有情世間生起差別應不得成。</xa>

<xa>此中若阿賴耶識。爲一切有情共器世間因體。即是無受生種子。無性釋：「<si>無
受生種子</si>者，是能生起無苦樂等無損無益所依之因，非器世間，有苦樂等損益事故。
」<wi>若阿賴耶識。</wi>爲不共各別色等諸處因體。即是有受生種子。<si>無性釋：</si>「
<pb n="138"/>
<wi>有受生種子</wi>者，是能生起苦樂受等所依因故。」若離如是品類共相阿賴耶識
。一切有情共受用因諸器世間應不得成。如是若離第二不共阿賴耶識。有情世間亦應不成。
由此應如木石等生</xa>

<xa>3　麤重輕安相</xa>

<xa>4　有無受盡相</xa>

<xa>復有麤重相及輕安相。麤重相者。謂煩惱隨煩惱種子。輕安相者。謂有漏善法種子。
此若無者。所感異熟無所堪能有所堪能所依差別應不得成。4復有有受盡相無受盡相
。有受盡相者。謂已成熟異熟果善不善種子。無受盡相者。謂名言熏習種子。無始時來種種
戲論流轉種子故。此若無者。已作已作善惡二業與果受盡應不得成。又新名言熏習生起應不
得成。</xa>

<xa>5　譬喻相</xa>

<xa>6　具足不具足相</xa>

<xa>復有譬喻相。謂此阿賴耶識幻燄夢翳爲譬喻故。此若無者。由不實徧計種子故顛倒緣
相應不得成。6<wi>復有具足相不具足相。</wi>謂諸具縛者。名具足相。世間離欲者。名損減
相。有學聲聞及諸菩薩。名一分永拔相。阿羅漢獨覺及諸如來。名煩惱障全永拔相。及煩惱
所知障全永拔相。如其所應。此若無者。如是次第雜染還滅應不得成。</xa>

<xa>麤重無性釋：「惡故名麤得此沈沒，故名<wi>麤重</wi>。」<wi>相者。</wi>謂所依
中無堪能性。輕安相者。謂所依中有堪能性。<si>無性釋：</si><wi>輕安相</wi>者，輕而
安穩，有堪能性，是輕安相。<wi>若無有受盡相。</wi>阿賴耶識數數已作善惡二業與果受盡應
不得成。無受盡相謂名言熏習種子者。如名言熏習差別中已說。無始時來種種戲論流轉種子
故者。謂無始時來共言說因故。若無如是阿賴耶識新起名言熏習生起應不得成。何以故。若
無舊熏習。今名言亦無故。若於世間本來無者。本無今有不應道理。譬喻相者。如由所作幻
等因故得有象等顛倒緣相。阿賴耶識亦復如是。由所說譬喻相。不實徧計種子故。有顛倒緣
<pb n="139"/>
相。此若無者。顛倒緣相應不得成。<si>無性釋：</si>「<wi>譬喻相</wi>者，謂由幻等能
譬喻事，顯所喻相如幻事等，是能生起不實見因，阿賴耶識亦復如是。<si>此若無者</si>
者，謂若無有喻所喻相。阿賴耶識，應無不實顛倒緣相，唯應能作實見緣相。」</xa>

<xa>D　辨賴耶是無覆性</xa>

<xa>何因緣故善不善法能感異熟。其異熟果無覆無記。由異熟果無覆無記與善不善互不相
違。善與不善互相違故。若異熟果善不善性。雜染還滅應不得成。是故異熟識唯無覆無記。</xa>

<xa>無覆無記者。此中無染。說名無覆。即無染無記。名無覆無記。俱舍卷十九：「上二
界隨眠，及欲身邊見，彼俱癡無記。」<wi>非如色界生煩惱不善。</wi>說爲無記。若異熟果善
不善性雜染還滅應不得成者。以從善更生善從不善更生不善故。則生死流轉無有邊際。流轉
雜染通有漏善故。</xa>

<wi>攝大乘論世親釋集註卷三</wi>

<sarticle>攝大乘論世親釋集註卷四</sarticle>

<wi>無著菩薩造論</wi>

<wi>世親菩薩釋論</wi>

<wi>唐三藏法師玄奘譯</wi>

<wi>比丘智敏集註</wi>

<wi><bz>〔2018版〕</bz></wi>

<wi>（內部整理資料 僅供學習參考）</wi>

<pb n="140"/>

<wi>所知相分第三</wi>

<wi>所知相分第三之一</wi>

<xa>Ⅰ　出體相</xa>

<xa>A　略釋三相</xa>

<xa>一　總標</xa>

<xa>已說所知依。所知相復云何應見。此略有三種。一依他起相。二徧計所執相。三圓成
實相。</xa>

<xa>依所知相說如是言。略者要也。</xa>

<xa>二　依他起相</xa>

<xa>此中何者依他起相。謂阿賴耶識爲種子。虛妄分別所攝諸識。此復云何。謂身身者受
者識彼所受識彼能受識世識數識處識言說識。自他差別識。善趣惡趣死生識。此中若身身者
受者識彼所受識。彼能受識世識數識處識言說識。此由名言熏習種子。若自他差別識。此由
我見熏習種子。若善趣惡趣死生識。此由有支熏習種子。由此諸識。一切界趣雜染所攝。依
他起相虛妄分別皆得顯現。如此諸識皆是虛妄分別所攝唯識爲性。是無所有非真實義顯現所
依。如是名爲依他起相。</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.004.jpg"/>
<xa>虛妄分別所攝諸識者。謂此諸識虛妄分別以爲自性。謂身身者受者識者。身謂眼等五
界。身者謂染汙意。能受者謂意界。印順記：身識即五色根，身者識，世親說是染汙末那，
受者識就是無間滅意。<wi>彼所受識者謂色等六外界。</wi>彼能受識者謂六識界。世識者謂生
死相續不斷性。數識者謂算計性。處識者謂器世間。言說識者謂見聞覺知四種言說。如是諸
<pb n="141"/>
識皆用所知依中所說名言熏習差別爲因。自他差別識者謂依止差別。此用前說我見熏習差別
爲因。善趣惡趣死生識者謂生死趣種<wi>種差別。</wi>此由前說有支熏習差別種子。由此諸識
者。即由次前所說諸識。一切界趣雜染所攝者。謂墮三界五趣雜染。是彼自性。故名所攝。
依他起相者。謂依他起爲體。虛妄分別皆得顯現。如此諸識皆是虛妄分別所攝唯識爲性者。
謂此諸識皆是虛妄分別自性。故名所攝。是無所有非真實義顯現所依者。謂無所有非實。
<si>無性釋：</si>「所取色等名無所有，能取識等名非真實。」<wi>義者所取。</wi>謂即彼我實無
所有似我顯現。言所依者。顯現所依是所因義。此即名爲依他起相。</xa>

<xa>三　徧計所執相</xa>

<xa>此中何者徧計所執相謂於無義唯有識中似義顯現。</xa>

<xa>於無義者。謂無所取。如實無我。唯有識中者。謂無實義似義識中。如唯似我顯現識
中。似義顯現者。似所取義相貌顯現。如實無我似我顯現。</xa>

<xa>四　圓成實相</xa>

<xa>此中何者圓成實相。謂即於彼依他起相由似義相永無有性。</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.005.jpg"/>
<xa>於無所有非真實義顯現因中。由實無有似義相現。永無有性。如似我相雖永是無而無
我有。</xa>

<si>辨中邊論：唯所執依他，及圓成實性，境故分別故，及二空故說（二取空）。</si>

<xa>B　廣成唯識</xa>

<xa>一　明一切無義成唯識</xa>

<xa>ａ　出十一識體以攝法</xa>
<pb n="142"/>

<xa>此中身身者受者。識應知即是眼等六內界。彼所受識。應知即是色等六外界。彼能受
識。應知即是眼等六識界。其餘諸識。應知是此諸識差別。五種識即於十八界，賅攝一切法
自性盡，餘識皆依此五識作用而安立之差別相。</xa>

<xa>b　辨唯識無義</xa>

<xa>1　譬喻顯示</xa>

<xa>又此諸識皆唯有識。都無義故。此中以何爲喻顯示。應知夢等爲喻顯示。謂如夢中都
無其義。獨唯有識。雖種種色聲香味觸。舍林地山似義影現。而於此中都無有義。由此喻顯
應隨了知一切時處皆唯有識。由此等言應知復有幻誑鹿愛翳眩等喻。若於覺時一切時處皆如
夢等唯有識者。如從夢覺。便覺夢中皆唯有識。覺時何故不如是轉。真智覺時亦如是轉。如
在夢中此覺不轉。從夢覺時此覺乃轉。如是未得真智覺時此覺不轉。得真智覺此覺乃轉。</xa>

<xa>2　教理比知</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.006.jpg"/>

<xa>2<wi>其有未得真智覺者。</wi>於唯識中云何比知。由教及理應可比知。此中教者。如十地經
薄伽梵說。如是三界皆唯有心。又薄伽梵解深密經亦如是說。謂彼經中慈氏菩薩問世尊言諸
三摩地所行影像<si>無性釋：</si>「三摩地者，是能令心住一境性心法爲體，此所緣境說名所
行。本境名質似彼現者，說名影像。」<wi>彼與此心當言有異當言無異。</wi>佛告慈氏當言無
異。何以故由彼影像唯是識故。我<wi>說識所緣唯識所現故。</wi>世尊若三摩地所行影像即與
此心無有異者。云何此心還取此心。慈氏無有少法能取少法。非但一法不能自取，不
論何法，若一若異，皆不能取，故曰無有少法能取少法。謂一切法，作用作者皆不成故，乃
至法法不相及，法法不相知。<wi>然即此心如是生時。</wi>即有如是影像顯現。如質爲緣還見
本質。而謂我今見於影像。及謂離質別有所見影像顯現。此心亦爾。如是生時相似有異所見
影現。即由此教。理亦顯現。所以者何。於定心中隨所觀見諸青瘀等所知影像。一切無別青
瘀等事。但見自心。由此道理。菩薩於其一切識中。應可比知皆唯有識無有境界。又於如是
<pb n="143"/>
青瘀等中非憶持識。見所緣境現前住故。聞思所成二憶持識亦以過去爲所緣故。所現影像得
成唯識。由此比量。菩薩雖未得真智覺。於唯識中應可比知。</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.007.jpg"/>
<xa>此唯有識由教顯示。如十地經言如是三界皆唯有心故。解深密經中我說識所緣唯識所
現故者。謂識所緣唯識所現無別境義。復舉識者。顯我所說定識所行唯識所現無別有體。然
即此心如是生時者。謂即由此品類生時。相似有異所見影現者。謂定所行相似離識別有所取
分明顯現。又於如是青瘀等中非憶持識見所緣境現前住故者。謂青瘀等是三摩地所行影像非
憶持識。由此不即在彼方處如昔所受還如是憶。此住現前分明見故。彼憶持識所見暗昧。此
現前住所見分明。若有復謂如聞思慧由串習故境雖謝往纔作意時如昔而生此亦爾者。聞思兩
慧境既謝往現無有體。於無體中若更生時。但識影現似彼而生故。聞思慧不緣謝往曾所受境
。是故唯識由此彌彰。所取義無。理亦成就。</xa>

<xa>3　通釋妨難</xa>

<xa>⑴　有色非識疑</xa>

<xa>如是已說種種諸識如夢等喻。即於此中眼識等識可成唯識。眼等諸識既是有色。亦唯
有識云何可見。此亦如前由教及理。</xa>

<xa>眼識等識皆非有色可成唯識。眼等諸識既是有色云何唯識。此亦如前由教及理者。此
眼等識如前所引理教顯示亦成唯識。</xa>

<xa>⑵　色相堅住疑</xa>

<xa>若此諸識亦體是識。何故乃似色性顯現一類堅住相續而轉。與顛倒等諸雜染法爲依處
故。若不爾者。於非義中起義顛倒。應不得有。此若無者。煩惱所知二障雜染應不得有。此
若無者。諸清淨法亦應無有是故諸識應如是轉。此中有頌。</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.008.jpg"/>
<pb n="144"/>
<xa>相及亂體　應許爲色識　及與非色識　若無餘亦無</xa>

<xa>一類堅住相續轉者。由相似故名爲一類。多時住故。說名堅住。諸有色識相似多時相
續而轉。顛倒等者。即是等取諸雜染法與煩惱障及所知障爲因性故。爲依處者。爲彼因性。
若彼諸識離如是轉。於非義中起義心倒應不得有。此若無者。若煩惱障諸雜染法。若所知障
諸雜染法。應不得有。於此頌中顯如是義。亂相亂體。如其次第許爲色識及非色識。此中亂
相即是亂因色識爲體。亂體即是諸無色識。色識亂因若無有者。非色識果亦應無有。</xa>

<xa>⑶　自性和合疑</xa>

<xa>何故身身者受者識所受識。能受識於一切身中俱有和合轉。</xa>

<xa>⑷　差別影現疑</xa>

<xa>能圓滿生受用所顯故。4<wi>何故如說世等諸識差別而轉。</wi>無始時來生死流轉無斷
絕故。諸有情界無數量故。諸器世界無數量故。諸所作事展轉言說無數量故。各別攝取受用
差別無數量故，諸愛非愛業果異熟受用差別無數量故。所受死生種種差別無數量故。</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.009.jpg"/>
<xa>爲令自身圓滿受用故。身身者受者三識一切身中許彼一時俱有和合。一時轉故。說名
俱有。所顯故者。是彼因性。</xa>

<xa>二　安立三相成　唯識</xa>

<xa>a　約轉識能所成唯識</xa>

<xa>1　約多識論者說</xa>

<xa>復次。云何安立如是諸識成唯識性。略由三相。一由唯識無有義故。二由二性有相有
見二識別故。三由種種。種種行相而生起故。所以者何。此一切識無有義故得成唯識。有相
<pb n="145"/>
見故得成二種。若眼等識。以色等識爲相。以眼識識爲見乃至以身識識爲見。若意識以一切
眼爲最初。法爲最後。諸識爲相。以意識識爲見。由此意識有分別故似一切識而生起故。此
中有頌</xa>

<xa>唯識二種種　觀者意能入　由悟入唯心　彼亦能伏離</xa>

<si>此部分與後期唯識不同。此非唯識古今二學，乃是源頭。<wi>此中長行及頌。</wi>顯示
由三種相成立唯識。於長行中。由唯識者。唯有識故一切諸識皆唯有識。由所識義無所有故
。由二性者。由於一識安立相見。即此一識一分成相。第二成見。眼等諸識即於二性安立種
種。謂一識上如其所應一分變似種種相生。第二變似種種能取。若就意識即以一切眼爲最初
法爲最後諸識爲相意識識爲見。由此意識徧分別故。似一切識而生起故。又於三中唯就意識
以爲種種。所取境界不決定故。其餘諸識境界決定。又無分別。<si>俱舍卷二：</si>「說五無
分別，由計度隨念。」自性分別－體唯是尋。計度分別－意地散慧為體。隨念分別－若定若
散，意識相應諸念。<wi>意識分別。</wi>故唯於此安立第三種種相見。是故於此意識具足安立
唯識。於伽陀中能入唯識者。悟入所取義永無有故。能入二者。悟入此識有相見故。能入種
種者。悟入此識似種種相而生起故。觀者意者。諸瑜伽師所有意趣。問於何悟入。答由悟入
唯心彼亦能伏離。若能悟入唯有其心都無有義。是則於彼亦能伏離。<si>印順記：</si>加行位
的世第一法（或可兼忍）能伏唯心（能緣之識），通達位能離。<wi>既無所取義。</wi>何有能
取心。說入二性及入種種。皆爲成立入唯識因。餘義相似。</si>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.010.jpg"/>

<xa>2　約一意識者說</xa>

<xa>⑴　約一意識成立唯識</xa>

<xa>又於此中有一類師。說一意識彼彼依轉得彼彼名。如意思業名身語業。</xa>

<xa>一類菩薩欲令唯有一意識體。彼復次第安立顯示。如意思業名身語業者。如一意思。
於身門轉得身業名。於語門轉得語業名。然是意業。意識亦爾。雖復是一。依眼轉時得眼識
<pb n="146"/>
名。如是乃至依身轉時得身識名。非離意識別有餘識。唯除別有阿賴耶識。</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.011.jpg"/>

<si>略述：「菩薩引一意師計，雖不取其唯一意識之執，然實取其意識徧緣一切之義，以
顯意識似一切識而生起之理。」</si>

<xa>又於一切所依轉時。似種種相二影像轉。謂唯似義影像及分別影像。又一切處亦似所
觸影像而轉。有色界中即此意識依止身故。如餘色根依止於身。</xa>

<xa>或有難言。眼等諸根無有分別。是故意識依彼轉時應無分別。如染汙意爲雜染依令雜
染轉。此亦應爾。故次解言又於一切所依轉時似種種相二影像轉謂唯義影像及分別影像。此
中一切所依者。謂眼等所依似種種相二影像轉者。謂唯似義影像及分別影像二句解釋。由此
二句說唯一識一分唯義影像顯現。第二分別此義相生。是故前說無有過失。又一切處亦似所
觸影像而生。謂有色處。於定位中無五識時。在色身中內領受起。無性釋：「又一切處亦似
所觸影像而轉者，謂於定中領納分別輕重等觸。」<wi>如餘色根依止於身者。</wi>如餘眼等有
色諸根依止於身。由此諸根依止身故於自所依能起損益。意識亦爾。依止身故應知於身能作
變異。復有別義。謂如身根依止於身。若有外緣所觸現前。身根便似所觸相起。即此起時。
於自依身能作損益。意識亦爾。依止身故似彼所觸影像生時。於所依身能作損益。<si>王
疏：</si>「此說定中雖無五識，然由意識亦以所觸而轉，內起領受。所以者何？有色界中即此意
識依止身故。如餘色根依止於身，於自所依能起損益。」「此意總顯意識依身起境界受，雖
無五識，彼用不無，故知五識體即意識，似義分別二種影像唯是一意識現。」</xa>

<xa>⑵　引經證成一意識</xa>

<xa>此中有頌。</xa>

<xa>若遠行獨行　無身寐於窟　調此難調心　我說真梵志</xa>

<xa>彼諸菩薩爲成此義。引阿笈摩伽陀爲證。若遠行者。能緣一切所緣境故。言獨行者。
<pb n="147"/>
無第二故。言無身者。遠離身故。寐於窟者。於身窟中而居止故。言調此者。作自在故。難
調心者。性暴惡故。</xa>

<xa>又如經言。如是五根所行境界意各能受。意爲彼依。</xa>

<xa>復引餘教證成此義。如是五根所行境界意各能受者。諸根所行名爲境界。如是境界意
各能受。悉能分別一切法故。一一各各能領受故。名各能受。意爲彼依者。是彼諸根能生因
故。以意散亂彼不生故。無性釋：「<wi>意爲彼依</wi>者，由此增上彼生起故。」</xa>

<xa>又如所說十二處中。說六識身皆名意處。</xa>

<xa>復有聖教能證此義。謂六識身皆說名意。無餘識名。由六識身皆是意處聖所說故。是
故得知唯有意識。</xa>

<xa>ｂ　約本識因果成唯識</xa>

<xa>若處安立阿賴耶識識爲義識。印順記：「<wi>義識</wi>，魏譯作『塵識』，無性
解說爲『因義』。這是說：阿賴耶識爲一切的所依，纔有其餘的相識和見識。」應知
此中餘一切識是其相識。若意識識及所依止<si>無性釋：</si>「<si>若意識識及所依止者</si>
，謂第六識及所依止無間過去意及與染汙意，此二能作生起雜染所依性故。」是
其見識。由彼相識是此見識生緣相故。似義現時。能作見識生依止事。如是名爲安立諸識成
唯識性。</xa>

<xa>於阿賴耶識亦得安立相見二識。謂阿賴耶識以彼意識及所依止爲其見識。眼等諸識爲
其相識。以一切法皆是識故。由彼相識者。謂眼等諸識。是此見識生緣相故者。是見生因。
由所緣性名見生因。似義現時能作見識生依止事者。能於彼見故名見識。即此見識似義現時
。彼諸相識與意見識能作相續不斷住因。是故說名生依止事。</xa>

<xa>三　成就四智成　無義</xa>

<pb n="148"/>
<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.012.jpg"/>
<xa>諸義現前分明顯現而非是有。云何可知。如世尊言。若諸菩薩成就四法能隨悟入一切
唯識都無有義。一者成就相違識相智。如餓鬼傍生及諸天人同於一事見彼所識有差別故。二
者成就無所緣識現可得智。如過去未來夢影緣中有所得故。三者成就應離功用無顛倒智。如
有義中能緣義識。應無顛倒不由功用。智真實故。四者成就三種勝智隨轉妙智。何等爲三。
一得心自在一切菩薩得靜慮者。隨勝解力諸義顯現。二得奢摩他修法觀者。纔作意時諸義顯
現。三已得無分別智者。無分別智現在前時。一切諸義皆不顯現。由此所說三種勝智隨轉妙
智及前所說三種因緣。諸義無義道理成就。相違識相智者。</xa>

<xa>謂能了知相違者識所緣義相。相違識相智<si>　無性釋：</si>更相違反，故名相違。相
違者識，名相違識。生此識相因，說名爲相（所緣）。了知此相唯內心變外義不成故無有義
，說名爲智。<wi>無所緣識現可得智者。</wi>謂現見有雖無所緣而識得生。如過去等。應離功
用無顛倒智者。謂能了知若如是義如所顯現即是實有。離起對治無顛倒智任運應成。三種勝
智隨轉妙智者。謂能了知三種勝智境隨轉義得心自在者。得心調順有所堪能。得靜慮者。謂
諸聲聞及獨覺等已得靜慮。隨勝解力諸義顯現者。謂若願樂地成其水如意則成。火等亦爾。
得奢摩他者。得三摩地。修法觀者。於契經等策勤觀察。<wi>修法觀</wi>　無性釋：「
所言修者，空境相應，或四聖諦所緣相應，止觀雙運，故名相應。與此相應，故名爲修。法
觀者，謂此後得觀契經等正法妙慧。」<wi>纔作意時諸義顯現者。</wi>隨於一義如如作意。如
是如是非一品類境相顯現。無分別智現在前時一切諸義皆不顯現者。若如顯現義即如是實有
。應不得有無分別智。無分別智若是實有決定應許諸義皆無。</xa>

<xa>Ⅱ　釋名義</xa>

<xa>A　正釋三性</xa>

<xa>若依他起自性實唯有識似義顯現之所依止。云何成依他起。何因緣故名依他起。從自
熏習種子所生依他緣起故名依他起。生剎那後無有功能自然住故名依他起。</xa>

<xa>實唯有識似義顯現之所依止者。謂實無義唯有其識與彼似義顯現爲因。即此唯識名依
他起。云何成依他起者。問自攝受。何因緣故名依他起者。問爲他說。從自因生。生已無能
<pb n="149"/>
暫時安住。名依他起。應自攝受亦爲他說。</xa>

<xa>B　別辨徧計執性</xa>

<xa>若徧計所執自性依依他起實無所有似義顯。現云何成徧計所執。何因緣故名徧計所執
。無量行相意識徧計顛倒生相故。名徧計所執。自相實無唯有徧計所執可得。是故說名徧計
所執。</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.013.jpg"/>
<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.014.jpg"/>
<xa>依依他起者。謂依唯識。實無所有者。實無自體。似義顯現者。唯有似義顯現可得。
云何何故等者。如次前說。無量行相者。所謂一切境界行相。意識徧計者。謂即意識說名徧
計。顛倒生相者。謂是能生虛妄顛倒所緣境相。自相實無者。實無彼體。唯有徧計所執可得
者。唯有亂識所執可得。</xa>

<xa>若圓成實自性是徧計所執永無有相。云何成圓成實。何因緣故名圓成實。由無變異性
故名圓成實。又由清淨所緣性故。一切善法最勝性故。由最勝義名圓成實。</xa>

<xa>是徧計所執永無有相者。謂徧計所執自性無性爲性。云何何故等。如前依他起中已說
。由無變異性故者。謂無虛誑性。如不虛誑性。又由清淨所緣性故。一切善法最勝性故由最
勝義名圓成實者。謂由清淨所緣性故。最勝性故名圓成實。</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.015.jpg"/>
<xa>復次。有能徧計。有所徧計。徧計所執自性乃成。此中何者能徧計。何者所徧計。何
者徧計所執自性。當知意識是能徧計。有分別故。無性釋：「<si>當知意識是能徧計，有
分別故</si>者，由有顯示隨念分別所雜糅故。」<wi>所以者何。</wi>由此意識用自名言熏習
爲種子。<si>無性釋：</si>「<wi>用自名言熏習爲種子</wi>者，無始生死所有意識戲論名
言熏習種子爲此生因。」<wi>及用一切識名言熏習爲種子。</wi><si>無性釋：</si>「<si>及用
一切識名言熏習爲種子</si>者，謂用無邊色等影識名言熏習種子爲因似彼生故，是故一切
無邊行相分別而轉。」<wi>是故意識無邊行相分別而轉。</wi>普於一切分別計度。故名徧計。
<pb n="150"/>
又依他起<wi>自性名所徧計。</wi>又若由此相令依他起自性成所徧計。此中是名徧計所執自性
。<si>印順記：</si>「如果周徧計度，以種種行相去徧計依他起，『令依他起自性成』爲徧計
的『所徧計』，這成爲所徧計的依他，就“名徧計所執自性”。」<wi>由此相者。</wi>是如此
義。<si>無性釋：</si><wi>若由此相</wi>者，謂由此品類緣相，<wi>是如此義</wi>者
，是如此品類緣相義。<wi>復次。</wi>云何徧計能徧計度。緣何境界。取何相貌。由何執著。
由何起語。由何言說。何所增益。謂緣名爲境。於依他起自性中取彼相貌。由見執著。由尋
起語。由見聞等四種言說而起言說。於無義中增益爲有。由此徧計能徧計度。</xa>

<xa>復次云何徧計能徧計度者。謂意識名能徧計。護法：意及意識名意識（第六、七二識
）　安慧：五八識也是能徧計，虛妄分別生，必有似義顯現。<wi>依他起性名所徧計。</wi>爲
欲顯示由此品類能徧計度故。又說緣名爲境<si>無性釋：</si>「緣名爲境者，謂色受等天與等
名於義相應起諸徧計說異行相。爲識其名，非無有名能於其義起諸分別。」<wi>等。</wi>於依
他起自性中取彼相貌者。謂即於此依他起中。由眼等名取彼相貌。由取彼相能徧計度。由見
執著者。如所取相如是執著。<wi>由見執著</wi>　無性釋：「由五品類推求行轉起諸執
著，取相貌已起執著故，是於相貌堅執著義，由見推求於義決定，起執著已欲為他說」
<si>由尋起語者。</si>如所執著由語因尋而發語言。由見聞等四種言說而起言說者。如語所說見聞
覺知四種言說與餘言說。於無義中增益爲有者。如所言說於無義中執有義故。</xa>

<xa>Ⅲ　辨一異</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.016.jpg"/>
<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.017.jpg"/>
<xa>復次。此三自性爲異爲不異。應言非異非不異。謂依他起自性由異門故成依他起。即
此自性由異門故成徧計所執。即此自性由異門故成圓成實。由何異門此依他起。成依他起依
他熏習種子起故。由何異門即此自性成徧計所執。由是徧計所緣相故。又是徧計所徧計故。
由何異門即此自性成圓成實。如所徧計畢竟不如是有故。</xa>

<xa>由是徧計所緣相故。者謂彼意識名爲徧計。此爲所取所緣境性。能生徧計。是故亦名
徧計所執。又是徧計所徧計故者。即彼意識名爲徧計。緣彼相貌爲所取境爲所徧計。由此義
故。依他起性亦名徧計所執自性。如所徧計者。如彼意識徧計所執。畢竟不如是有故者。所
<pb n="151"/>
徧計上徧計所執畢竟無故。由此義故即此自性成圓成實。</xa>

<xa>Ⅳ　辨品類</xa>

<xa>A　總辨三性品類</xa>

<xa>此三自性各有幾種。謂依他起略有二種。一者依他熏習種子而生起故。二者依他雜染
清淨性不成故。由此二種依他別故名依他起。徧計所執亦有二種。一者自性徧計執故。二者
差別計執故。由此故名徧計所執。圓成實性亦有二種。一者自性圓成實故。二者清淨圓成實
故。由此故成圓成實性。</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.018.jpg"/>
<xa>雜染清淨性不成故者。由即如是依他起性。若徧計時即成雜染。無分別時即成清淨。
由二分故一性不成。是故說名依他起性。自性徧計執故者。如於眼等徧計執爲眼等自性。差
別徧計執故者。如即於彼眼等自性徧計執爲常無常等無量差別。自性圓成實故者。謂有垢真
如。清淨圓成實故者。謂無垢真如。</xa>

<xa>B　別辨徧計品類</xa>

<xa>復次。徧計有四種。一自性徧計。二差別徧計。三有覺徧計。四無覺徧計。有覺者。
謂善名言。無覺者。謂不善名言。如是徧計復有五種。一依名徧計義自性。謂如是名有如是
義。二依義徧計名自性。謂如是義有如是名。三依名徧計名自性。謂徧計度未了義名。四依
義徧計義自性。謂徧計度未了名義。無性釋：「<wi>依義徧計義自性</wi>者，謂曾未習
想與有想更互相應，歘見牛身，數數分別如是牛義。」<wi>五依二徧計二自性。</wi>謂徧計度
此名此義。<si>無性釋：</si>「<wi>依二徧計二自性</wi>者，謂依假立能詮所詮分別二種
。」瑜伽卷七十三：「云何<wi>依二徧計二自性</wi>，謂徧計此事是色自性，名之爲色
。此事是受想行識自性，名受想行識。」<wi>如是體性。</wi></xa>

<xa>善名言者。謂解名言。不善名言者。謂牛羊等。雖有分別。然於文字不能解了。</xa>

<pb n="152"/>
<xa>C　廣辨十種分別</xa>

<xa>復次。總攝一切分別。略有十種。一根本分別。謂阿賴耶識。二緣相分別。謂色等識
。三顯相分別。謂眼識等并所依識。四緣相變異分別。謂老等變異。樂受等變異。貪等變異
。逼害時節代謝等變異。捺落迦等諸趣變異。及欲界等諸界變異。五顯相變異分別。謂即如
前所說變異所有變異。六他引分別。謂聞非正法類及聞正法類分別。七不如理分別。謂諸外
道聞非正法類分別。八如理分別。謂正法中聞正法類分別。九執著分別。謂不如理作意類。
薩迦耶見爲本。六十二見趣相應分別。十散動分別。謂諸菩薩十種分別。</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.019.jpg"/>
<xa>總攝一切分別略有十種者是總標舉後當別釋。根本分別者。謂阿賴耶識是諸分別根本
。自體亦是分別。緣相分別者。謂色等識爲所緣相所起分別。顯相分別者。謂眼識等并所依
識顯現似彼所緣境相所起分別。有所分別或能分別。故名分別。緣相變異分別者。謂即緣相
所有變異。緣此緣相變異分別。故名緣相變異分別。謂老等變異者。身中大種衰朽改易名老
變異。分別此故說名緣相變分別。等者。等取病死變異。樂受等變異亦爾。謂由樂受身體改
易。等者。等取苦及不苦不樂。貪等變異亦爾。等者。等取瞋癡。逼害時節代謝等變異亦爾
。謂身變異爲所緣境所起分別。逼害者謂殺縛等。時節代謝者謂寒時等時節改易。捺落迦等
諸趣變異者。等取傍生及餓鬼趣。及欲界等諸界變異亦爾。等者。等取色無色界。顯相變異
分別者。謂眼識等顯現似彼所緣境相所有變異。緣此顯相變異分別。此亦如前所說老等種種
變異。由此亦於老等位中變異起故。他引分別者。謂由他教所起分別。此復二種。一聞非正
法類。二聞正法類。此復二種於法分別。謂聞正法類或善或不善。聞非正法類亦如是釋。不
如理分別者。謂諸外道及彼弟子聞非正法類爲因分別。如理分別者。謂正法中諸佛弟子聞正
法類爲因分別。執著分別者。謂不如理作意爲因。依止我見。起六十二諸惡見趣相應分別。
如經廣說。<wi>六十二見趣</wi>　無性釋：「言見趣者，是品類義。」印順記：六十二
見，以五蘊三世來分別：如說色是我，我有色，色屬我，我在色中；第一句是我見，後三句
是我所見。色蘊四句，受想行識亦各四句，總成二十句。再約過未現三世各二十句，成六十
句；加根本二句，身異命異(常見)身一命一(斷見)，合成六十二句。散動分別者
。謂諸菩薩如後所說十種分別。</xa>

<xa>一無相散動。二有相散動。三增益散動。四損減散動。五一性散動。六異性散動。七
<pb n="153"/>
自性散動。八差別散動。九如名取義散動。十如義取名散動。爲對治此十種散動。一切般若
波羅蜜多中說無分別智。如是所治能治。應知具攝般若波羅蜜多義。</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.020.jpg"/>
<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.021.jpg"/>
<xa>此中無相散動者。謂此散動即以其無爲所緣相。爲對治此散動故。般若波羅蜜多經言
實有菩薩。言實有者。顯示菩薩實有空體。空即是體。故名空體。有相散動者。謂此散動即
以其有爲所緣相。爲對治此散動故。即彼經言不見有菩薩。此經意說不見菩薩。以徧計所執
及依他起爲體。增益散動者。爲對治此散動故。即彼經言色自性空。由徧計所執色自性空故
。損減散動者。爲對治此散動故。即彼經言不由空故。謂法性色性不空故。一性散動者。爲
對治此散動故。即彼經言色空非色。何以故。若依他起與圓成實是一性者。此依他起應如圓
成實是清淨境。異性散動者。爲對治此散動故。即彼經言色不離空。何以故。此二若異。法
與法性亦應有異。若有異性。不應道理。如無常法與無常性。若取徧計所執自性色即是空。
空即是色。何以故。徧計所執色無所有。即是空性。此空性即是彼無所有。非如依他起與圓
成實。不可說一。自性散動者。爲對治此散動故。即彼經言舍利子此但有名謂之爲色。何以
故。色之自性無所有故。差別散動者。爲對治此散動故。即彼經言自性無生無滅無染無淨。
生即有染滅即有淨。無生滅故無染無淨。如是諸句有如是義。如名取義散動者。謂如其名於
義散。動爲對治此散動故。即彼經言假立客名別別於法而起分別。言別別者。謂別別名。如
義取名散動者。如義於名而起散動。爲對治此散動故。即彼經言假立客名隨起言說。非義自
性有如是名。爲對治此十散動故。說般若波羅蜜多。由此說爲因。無分別智生。無性釋：「
於一切般若波羅蜜多中具說如是十種散動對治。且如說言：世尊，云何菩薩應行般若波羅密
多。舍利子，是菩薩實有菩薩不見有菩薩。何以故，色自性空，不由空故。色空非色色不離
空，色即是空空即是色。何以故，舍利子，此但有名謂之爲色，此自性無生無滅無染無淨，
假立客名別別於法而起分別，假立客名隨起言說，如如言說如是如是生起執著，如是一切菩
薩不見，由不見故不生執著。如說於色，乃至於識當知亦爾。」</xa>

<xa>Ⅴ　釋妨難</xa>

<xa>A　異門無別難</xa>

<pb n="154"/>
<xa>若由異門依他起自性有三自性。云何三自性不成無差別。若由異門成依他起。不即由
此成徧計所執及圓成實。若由異門成徧計所執。不即由此成依他起及圓成實。若由異門成圓
成實。不即由此成依他起及徧計所執。</xa>

<xa>此義如前道理解釋。</xa>

<wi>攝大乘論世親釋集註卷四</wi>

<sarticle>攝大乘論世親釋集註卷五</sarticle>

<wi>無著菩薩造論</wi>

<wi>世親菩薩釋論</wi>

<wi>唐三藏法師玄奘譯</wi>

<wi>比丘智敏集註</wi>

<wi><bz>〔2018版〕</bz></wi>

<wi>（內部整理資料 僅供學習參考）</wi>


<wi>所知相分第三之二</wi>

<xa>Ⅴ　釋妨難</xa>

<xa>B　名不稱體難</xa>

<xa>復次。云何得知如依他起自性徧計所執自性顯現而非稱體。由名前覺無。稱體相違故
<pb n="155"/>
。由名有眾多。多體相違故。由名不決定。雜體相違故。此中有二頌。</xa>

<xa>由名前覺無　多名不決定　成稱體多體</xa>

<xa>雜體相違故　法無而可得　無染而有淨</xa>

<xa>應知如幻等　亦復似虛空</xa>

<xa>如依他起自性。徧計所執分雖顯現可得。而非稱彼體。爲顯此義故。說由名前覺無稱
體相違故等。若依他起徧計所執同一相者。應不待名於義覺轉。如執有瓶。若離瓶名於瓶義
中無有瓶覺。若此瓶名與彼瓶義同一相者。瓶覺應轉。以非一相。是故不轉。由此名義。若
體相稱。則成相違。此中安立名爲依他起。義爲徧計所執。以依他起由名勢力成所徧計故。
又於一義有眾多名。若名與義同一相者。義應如名亦有多種。若爾此義應成多體。一義多體
則成相違。是故兩性若同一相。則成第二相違過失。又名不決定。以一瞿聲於九義转。俱舍
卷五：「且如古者於九義中共立一瞿聲為能詮定量。故有頌言：方、獸、地、光、言、金剛
、眼、天、水，於斯九種義，智者立瞿聲。」<wi>若執名義同一相者。</wi>多義相違應同一體
。則成第三相違過失。由執牛等非一相義同一性故。初一伽陀重顯此義。於中成者。顯依他
起徧計所執非一義成。法無而可得等者。此一伽陀以幻等喻開悟弟子。弟子有二相違疑<ask>問。</ask>
云何法無而現可得。云何無染而有清淨。此中兩喻釋此疑<ask>問。</ask>如幻等者。譬如幻象實無所有
而現可得。應知此中義亦如是。雖現可得而非實有。似虛空者。譬如虛空雖非雲等所能染汙
性清淨故。而離彼時說名清淨。當知諸法亦復如是。雖實無染性清淨故。然客障垢得滅離時
說名清淨。</xa>

<xa>C　依他都無難</xa>

<xa>復次。何故如所顯現實無所有。而依他起自性非一切一切都無所有。此若無者。圓成
實自性亦無所有。此若無者。則一切皆無。若依他起及圓成實自性無有應成無有染淨過失。
既現可得雜染清淨。是故不應一切皆無。此中有頌。</xa>

<xa>若無依他起　圓成實亦無　一切種若無</xa>
<pb n="156"/>

<xa>恒時無染淨</xa>

<xa>若依他起如所可得不如是有。既爾。何不一切一切<si>王疏：</si>「云<si>一切一切
</si>者，謂顯現所依所緣等事。」<wi>都無所有。</wi><si>無性釋：</si>「非一切都無所有者
，非一切種顯現所依所緣根本都無所有。又一切者，謂一切時。」<wi>此若無者。</wi>圓成實
性亦應無有。何以故。由有雜染。清淨有故。若二俱無。則一切種皆無所有。今當顯此非都
無有。有謗雜染清淨過故。雜染清淨既現可得。故此二性俱非不有。若執爲無則撥現有雜染
清淨言無所有。</xa>

<xa>Ⅵ　通契經</xa>

<xa>A　依三性通大乘經</xa>

<xa>一　通方廣教</xa>

<xa>a　正釋三性</xa>

<xa>諸佛世尊於大乘中說方廣教。方廣教據集論法品釋，應是指大乘經之總稱。開
顯廣大甚深之法性，故名方廣。<wi>彼教中言。</wi>云何應知徧計所執自性。應知異門說無所
有。云何應知依他起自性。應知譬如幻燄。夢像。光影。谷響。水月。變化。云何應知圓成
實自性。應知宣說四清淨法。何等名爲四清淨法。一者自性清淨。謂真如<si>無性釋：</si>「
謂<wi>真如</wi>者性無變故，是一切法平等共相。即由此故，聖教中說一切有情有如来
藏。」<xa>空</xa><si>無性釋：</si>「<wi>空</wi>者，謂於依他起上徧計所執永無所顯真實
理性。」實際<si>無性釋：</si>「言<wi>實際</wi>者，真故名實。究竟名際。際聲
即是邊際言故，如弓邊際。」<xa>無相</xa><si>無性釋：</si>「言<wi>無相</wi>者，永離一
切色等相故。」勝義<si>無性釋：</si>「言<wi>勝義</wi>者，即是勝智所證義故。
 法界」<wi>法界。</wi><si>無性釋：</si>「言<wi>法界</wi>者，謂是一切淨法因故。此法
界聲是法界因，言如金界等。」<wi>二者離垢清淨。</wi>謂即此離一切障垢。三者得此道清淨
。謂一切菩提分法波羅蜜多等。四者生此境清淨。謂諸大乘妙正法教。由此法教清淨緣故非
<pb n="157"/>
徧計所執自性。最淨法界等流性故非依他起自性。如是四法總攝一切清淨法盡。此中有二頌。</xa>

<xa>幻等說於生　說無計所執　若說四清淨</xa>

<xa>是謂圓成實　自性與離垢　清淨道所緣</xa>

<xa>一切清淨法　皆四相所攝</xa>

<xa>自性清淨者。謂此自性本來清淨。即是真如自性實有。一切有情平等共相。由有此故
說一切法有如來藏。離垢清淨者。即此真如遠離煩惱所知障垢。即由如是清淨真如顯成諸佛
。得此道清淨者。謂能得此真如聖道即是清淨。謂念住等菩提分法。無性釋：「言<si>菩
提</si>者，永斷煩惱及所知障無垢無礙智爲自性。隨順彼故說名為分。即念住等三十七品
及與十種波羅密多。波羅蜜多後當廣說。等者，等取一切聖道。」及以一切波羅蜜多
。<si>印順記：</si>「厭離於雜染趨向於清淨的，雖還在世間，就攝屬清淨法。如前說的正聞
熏習，尚且是法身所攝；世間波羅密多，像加行無分別智等，當然是包含在這<si>得此道
清淨</si>中的。」<wi>生此境清淨者。</wi>生此能證菩提分法所緣境界。生此境界即是清淨
故。名生此境清淨。即契經等十二分教。何以故。若此聖教是徧計所執。應成雜染因。若是
依他起。應成虛妄。最淨法界等流性故。非是虛妄。既離二<wi>自性故。</wi>成圓成實。
印順記：「四種清淨，就是三種般若：生此境清淨是文字般若，得此道清淨是觀照般若，
自性離垢清淨是實相般若。」<wi>又此四種於大乘中隨說一種。</wi>應知是說圓成實性。於中
初二無有變異圓成實故名圓成實。後之二種無有顛倒圓成實故名圓成實。後伽陀中具頌此義
。幻等說於生者。謂依他起此中名生。若於是處說一切法。譬如幻事乃至變化。應知此說依
他起性。說無計所執者。若於是處說無有色。乃至說無一切諸法。應知此說徧計所執性。</xa>

<xa>b　依他八喻</xa>

<xa>復次。何緣如經所說於依他起自性說幻等喻。於依他起自性爲除他虛妄疑故。他復云
何於依他起自性有虛妄疑。由他於此有如是疑。云何實無有義而成所行境界。爲治此疑說幻
事喻。云何無義心心法轉。爲治此疑說陽燄喻。云何無義有愛非愛受用差別。爲治此疑說所
夢喻。云何無義淨不淨業愛非愛果差別而生。爲治此疑說影像喻。云何無義種種識轉。爲治
<pb n="158"/>
此疑說光影喻。云何無義種種戲論言說而轉。爲治此疑說谷響喻。云何無義而有實取諸三摩
地所行境轉。爲治此疑說水月喻。云何無義有諸菩薩無顛倒心。爲辦有情諸利樂事故思受生
。爲治此疑說變化喻。</xa>

<xa>爲此義故於依他起說幻等喻今當顯示。此中虛妄疑者。謂於虛妄依他起性所有諸疑。
爲治此疑說幻等喻顯依他起。若實無義云何成境。爲治此疑說幻事喻顯依他起。譬如幻象。
雖無實義而成境界。義亦如是。他復生疑。若無有義即無所緣。諸心心法云何而轉。爲治此
疑說陽燄喻顯依他起。此中陽燄譬心心法。水喻於義。譬如陽燄有動搖故雖無有義而生水覺
。諸心心法亦復如是。由動搖故雖無有義而生義覺。<si>印順記：</si>「陽燄喻說雖無實境，
而心心法得生起。」<wi>是諸愚夫於此復疑。</wi>若無有義諸愛非愛受用差別云何可得。爲治
此疑說所夢喻顯依他起。如於夢中。雖無實義而見種種愛與非愛受用差別現前可得。此亦如
是。於此復疑。淨不淨業義既實無。愛非愛果義云何起。爲治此疑<xa>說</xa>影像喻顯
依他起。譬如影像實無有義。即於本質起影像覺。然影像義無別可得。此亦如是。應知雖無
愛與非愛真實果義。而現可得。<si>無性釋：</si>「又如影像，於鏡等中還見本質，而謂我今
別見影像，而此影像實無所有，非等引地善惡思業本質爲緣影像果生亦復如是。」於
此復疑。若無有義。云何得有種種識轉。爲治此疑說光影喻顯依他起。如弄影者有其種種光
影可得。雖有多種光影可得。而光影義實無所有。識亦如是。無種種義而有種種義現可得。
<si>無性釋：</si>「又如光影，由弄影者映蔽其光起種種影，定等地中種種諸識，於無實義差
別而轉。」印順記：「光影喻說雖無心，而有種種差別識生起。」<wi>於此復疑。</wi>若無有
義。無量品類戲論言說云何而轉。爲治此疑說谷響喻顯依他起。譬如谷響。雖無有義而現可
得。戲論言說亦復如是。雖無實義而現可得。於此復疑。若無有義。云何世間定心心法有義
可得。由說定心能如實知如實見故。爲治此疑說水月喻顯依他起。譬如水月。其義實無。由
水潤滑澄清性故而現可得。定心亦爾。所緣境義雖實無有。而現可得。水喻其定。以是潤滑
澄清性故。<si>無性釋：</si>「此水月喻與影像有何差別，定不定地而有差別。」於此
復疑。若有情義實無所有。云何證真諸菩薩等作彼利樂覺慧爲先彼彼趣中攝受自體。爲治此
疑說變化喻顯依他起。譬如變化。實無有義。由化者力一切事成。非變化義而不可得。應知
此中亦復如是。所受自體其義雖無。而有能作一切有情利益安樂所受自體義現可得。復有別
義世尊意說幻等八喻今當顯示。此中幻喻。爲治眼等六種內處。應知顯示眼等六處譬如幻象
。雖實非有而現可得。說陽燄喻。爲治器世間。由彼大故。於陽燄中實無有水。動搖力故似
水可得。說所夢喻。爲治色等所受用境。顯如所夢。色等實無。而能爲因起愛非愛受用差別
<pb n="159"/>
。說影像喻。爲治身業果。顯善不善身業爲緣。而有餘色影像生起。說谷響喻。爲治語業果
。顯語業因。感語業果。猶如谷響。意業三種。一非等引地。二等引地。三聞種類。說光影
喻。爲治非等引地諸意業果。顯此意業所得諸果。猶如光影。說水月喻。爲治等引地諸意業
果。顯等引地諸意業果。猶如水月。說變化喻。爲治聞種類意業。聞種類者。即是聞思之所
熏習。此即顯示聞種類意差別而轉。猶如變化。</xa>

<xa>二　通梵问经</xa>

<xa>世尊依何密意。於梵問經中說如來不得生死不得涅槃。於依他起自性中。依徧計所執
自性及圓成實自性。生死涅槃無差別密意。何以故。即此依他起自性。由徧計所執分成生死
。由圓成實分成涅槃故。</xa>

<xa>如是三種自性相法。所說契經悉皆隨順。今當顯示。世尊依何密意於梵問經中說如來
不得生死不得涅槃者。<ask>問。</ask>於依他起自性中依徧計所執自性及圓成實自性生死涅槃無差別密
意者。<rep>答。</rep>次當廣釋。依他起自性非定生死。由圓成實分成涅槃故。亦非定涅槃。由徧計所
執分成生死故。王疏：諸佛於此依他起相不得生死，即彼自性是涅槃故。亦不得涅槃，覺是
涅槃即是分別戲論（所）成（徧）計所執墮生死相故。無性釋：「若遣徧計永無復餘，不得
生死，不得此時便得觀見寂滅涅槃。」<wi>是故不可定說一性。</wi>由此自性。若得一分。餘
分不異。依此意趣。於彼經中說如來不得生死不得涅槃。</xa>

<xa>三　通阿毗達磨大乘經</xa>

<xa>阿毗達磨大乘經中。薄伽梵說法有三種。一雜染分。二清淨分。三彼二分。依何密意
作如是說。於依他起自性中。徧計所執自性是雜染分。圓成實自性是清淨分。即依他起是彼
二分。依此密意作如是說。於此義中以何喻顯。以金土藏爲喻顯示。譬如世間金土藏中三法
可得。一地界。二土。三金。於地界中土非實有而現可得。金是實有而不可得。火燒煉時土
相不現金相顯現。又此地界土顯現時虛妄顯現。金顯現時真實顯現。是故地界是彼二分。識
亦如是。無分別智火未燒時。於此識中所有虛妄徧計所執自性顯現。所有真實圓成實自性不
顯現。此識若爲無分別智火所燒時。於此識中所有真實圓成實自性顯現。所有虛妄徧計所執
自性不顯現。是故此虛妄分別識。依他起自性有彼二分。如金土藏中所有地界。</xa>
<pb n="160"/>

<xa>阿毗達磨大乘經中。由此密意說有三法。一雜染分。謂徧計所執自性是雜染故。二清
淨分。謂圓成實自性是清淨故。三彼二分。謂依他起自性通彼二故。爲顯此義以金土藏爲其
譬喻。此中藏者。是彼種子。言地界者。是堅硬性。土之與金。是所造色。於此喻中三法可
得。謂此藏中先時有土相貌顯現。後時金相方乃可得。爲顯金相後方可得。說火燒煉後可得
故。金真實有。</xa>

<xa>四　通余经</xa>

<xa>a　長行</xa>

<xa>世尊有處說一切法常。有處說一切法無常。有處說一切法非常非無常。依何密意作如
是說。謂依他起自性。由圓成實性分是常。由徧計所執性分是無常。無性釋：「此常無故此
性常無故名無常，非有生滅故名無常。」<wi>由彼二分非常非無常。</wi>依此密意作如是說。
如常無常無二。如是苦樂無二。淨不淨無二。空不空無二。我無我無二。寂靜不寂靜無二。
有自性<si>有自性爲徧計者，依本卷十一頁至十二頁：</si>「如愚夫所取徧計所執自性，不如
是有。由此意故，依大乘理說一切法皆無自性。」<wi>無自性無二。</wi>生不生無二。滅不滅
無二。本來寂靜非本來寂靜無二。自性涅槃非自性涅槃無二。生死涅槃無二亦爾。如是等差
別一切諸佛密意語言。由三自性應隨決了。如前說常無常等門。此中有多頌。</xa>

<xa>b　偈颂</xa>

<xa>如法實不有　如現非一種　非法非非法</xa>

<xa>故說無二義　依一分開顯　或有或非有</xa>

<xa>依二分說言　非有非非有　如顯現非有</xa>

<xa>是故說爲無　由如是顯現　是故說爲有</xa>

<pb n="161"/>
<xa>自然自體無　自性不堅住　如執取不有</xa>

<xa>故許無自性　由無性故成　後後所依止</xa>

<xa>無生滅本寂　自性般涅槃</xa>

<xa>伽陀義中如法實不有如現非一種者。如其次第釋非法非非法因緣。由實不有故非法。
由現非一種故非非法。以非法非非法故說無二義。無性釋：「如所顯現非有性故，非法。而
顯現故，非非法。由此非法非非法故，說無二義。」　依一分者。謂依一邊。開顯者。
說示也。或有或非有者。或是有性或是無性。依二分說言非有非非有者。取依他起具二分性
。說爲非有及非非有。<si>無性釋：</si>「依一分開顯或有或非有，如所顯現不如是有而有顯
現故。依二分說言非有亦非非有，無二性故。」 　如顯現非有者。如現所得不如是有
。是故說爲無者。由此義故說之爲無。由如是顯現者。由唯似有相貌顯現。是故說爲有者。
即由此義說之爲有。<si>無性釋：</si>「<wi>如顯現非有</wi>者，我性法性所取能取，如
是等體皆無有性。非量所證，故說爲無。<wi>由如是顯現</wi>者，如薩迦耶見實無我我
所，但由無始時來戲論熏習轉變力故似有顯現，此亦如是，故說爲有。由靜慮門無二聲轉，
非如異類。若爾，爲不同離擊論。豈有相似彼依邪見此依正見，彼執非一互相違性。但不欲
違一切所見故說無二。此佛法中依他起性，於二性中不定屬一，故說無二。」　說一切
法無自性意今當顯示。自然無者。由一切法無離眾緣自然有性。是名一種無自性意。自體無
者。由法滅已不復更生故無自性。此復一種無自性意。自性不堅住者。由法纔生。一剎那後
無力能住。故無自性。如是諸法無自性理與聲聞共。如執取不有故許無自性者。此無自性不
共聲聞。以如愚夫所取徧計所執自性不如是有。由此意故。依大乘理說一切法皆無自性。由
無性故成者。由一切法無自性故。無生滅等皆得成就。所以者何。由無自性故無有生。由無
生故亦無有滅。無生滅故本來寂靜。本寂靜故自性涅槃。後後所依止者。是後後因此而得有義。</xa>

<xa>B　依四意趣四秘密決了一</xa>

<xa>復有四種意趣四種祕密。一切佛言應隨決了。四意趣者。一平等意趣。謂如說言我昔
曾於彼時彼分。即名勝觀正等覺者。二別時意趣。謂如說言若誦多寶如來名者。便於無上正
等菩提已得決定。又如說言由唯發願便得往生極樂世界。三別義意趣。謂如說言若已逢事爾
<pb n="162"/>
所殑伽河沙等佛。於大乘法方能解義。四補特伽羅意樂意趣。謂如爲一補特伽羅先讚布施後
還毀訾。如於布施。如是尸羅及一分修當知亦爾。如是名爲四種意趣。四祕密者。一令入祕
密。謂聲聞乘中或大乘中。依世俗諦理說有補特伽羅及有諸法自性差別。二相祕密。謂於是
處說諸法相顯三自性。三對治祕密。謂於是處說行對治八萬四千。四轉變祕密。謂於是處以
其別義諸言諸字即顯別義。如有頌言。</xa>

<xa>覺不堅爲堅　善住於顛倒　極煩惱所惱</xa>

<xa>得最上菩提</xa>

<xa>意趣祕密有差別者。謂佛世尊先緣此事後爲他說。是名意趣。由此決定令入聖教。是
名祕密。无性释：「遠觀於他欲作攝受，名爲<wi>意趣</wi>。近觀於他欲令領悟入，說
名<wi>秘密</wi>。」　平等意趣者。謂如有人取相似法說如是言。彼即是我。世尊
亦爾。平等法身置在心中。說言我昔曾於彼等。非彼昔時毗鉢尸佛即是今日釋迦牟尼。依平
等義所起意趣作如是說。別時意趣者。謂此意趣令嬾惰者。由彼彼因於彼彼法精勤修習。彼
彼善根皆得增長。此中意趣。顯誦多寶如來名因是昇進因。非唯誦名便於無上正等菩提已得
決定。如有說言由一金錢得千金錢。豈於一日。意在別時。由一金錢是得千因故作此說。此
亦如是。由唯發願便得往生極樂世界當知亦爾。別義意趣中於大乘法方能解義者。謂於三種
自性義理自證其相。<si>無性釋：</si>「於大乘法簡取聖者自內所證，簡去隨言所解了義。」
　若但解了隨名言義是佛意者。愚夫於此亦應解了。故知此中言解義者。意在證解。要
由過去逢事多佛。補特伽羅意樂意趣者。謂如爲一先讚布施後還毀訾。此中意者。先多慳悋
爲讚布施。後樂行施還復毀訾令修勝行。若無此意。於一施中先讚後毀則成相違。由有此意
讚毀應理。於尸羅等當知亦爾。一分修者。謂世間修。令入祕密者。謂若是處依世俗諦理。
說有補特伽羅及一切法自性差別。爲令有情入佛聖教。是故說名令入祕密。相祕密者。謂於
宣說諸法相中說三自性<si>大乘莊嚴經論：</si> 爲令二乘悟入無我，使勿恐怖，故說諸法有
自性差別，此是令入秘密（初時教），依三無性，說一切法空，是相秘密（第二時教）。
對治祕密者。謂於是處宣說有情諸行對治。爲欲安立有情煩惱行對治故。轉變祕密者。
謂於是處以說餘義諸言諸字轉顯餘義。於伽陀中覺不堅爲堅者。不堅謂定。由不剛強馳散難
調。故名不堅。即於此中起尊重覺。名覺爲堅。<wi>覺不堅爲堅</wi>無性釋：「剛強流
散，說名爲堅。非此堅故，說名不堅，即是調柔無散亂定，即於此中起堅固慧，覺彼爲堅。
<pb n="163"/>
」　善住於顛倒者。是於顛倒能顛倒中善安住義。於無常等謂是常等。名爲顛倒。於無
常等謂無常等。是能顛倒。是於此中善安住義。極煩惱所惱者。精進劬勞。名爲煩惱。爲眾
生故長時劬勞精進所惱。如有誦言處生死久惱。但由於大悲。如是等。得最上菩提者。其義
易了。</xa>

<xa>C　由三相造大乘法釋</xa>

<xa>若有欲造大乘法釋。略由三相應造其釋。一者由說緣起。二者由說從緣所生法相。三
者由說語義。</xa>

<xa>由此三相。隨其所應應造一切大乘法釋。</xa>

<xa>此中說緣起者。如說。</xa>

<xa>言熏習所生　諸法此從彼　異熟與轉識</xa>

<xa>更互爲緣生</xa>

<xa>言熏習所生諸法者。由外分別熏習在阿賴耶識中。以此熏習爲因一切法生。即是轉識
自性。此從彼者。此分別熏習。用彼諸法爲因。此即顯示阿賴耶識與彼轉識更互爲因。印順
記：「從名『言熏習所生』的一切『諸法』，就是賴耶爲轉識的因；『此』名言熏習，又『
從彼』一切法的熏習而成，這是說轉識爲賴耶的因。」 此即分別自性緣起（兼通餘二緣起）。</xa>

<xa>復次。彼轉識相法。有相有見識爲自性。又彼以依處爲相。徧計所執爲相。法性爲相
。由此顯示三自性相。如說。</xa>

<xa>從有相有見　應知彼三相</xa>

<xa>復次。云何應釋彼相。謂徧計所執相。於依他起相中實無所有。圓成實相於中實有。
由此二種非有及有非得及得。未見已見真者同時。謂於依他起自性中。無徧計所執故有圓成
<pb n="164"/>
實故。於此轉時若得彼即不得此若得此即不得彼。如說。</xa>

<xa>依他所執無　成實於中　故得及不得　其中二平等</xa>

<xa>彼轉識相法有相有見識爲自性者。謂彼識有相有見以爲其體。又即彼相有其三種。依
處爲相者。謂依他起相。由此所說三種自性顯示彼相。於伽陀中即顯此義。從有相有見應知
彼三相者。如釋顯示。由此二種非有及有非得及得未見已見真者同時者。徧計所執及圓成實
名爲二種。如是二種第一非有第二是有。未見真者得徧計所執不得圓成實。已見真者即此剎
那得圓成實不得徧計所執。於伽陀中即顯此義。謂依他所執無等。平等者。謂一剎那。其中
者。謂依他起中。二者。謂未見真者及已見真者。故者。是由此因義。謂於依他起中。由徧
計所執無故。及由圓成實有故。又諸愚夫顛倒執故如是見轉。若諸聖者由正見故如是見轉。</xa>

<xa>說語義者。謂先說初句。後以餘句分別顯示。或由德處或由義處。</xa>

<xa>由說語義。如所造釋。今當顯示。或攝其德。或攝其義。無性釋：「已得在已圓滿饒
益，故名爲德。未得在已隨順趣求，故名爲義。」</xa>

<xa>由德處者。謂說佛功德最清淨覺。不二現行。趣無相法。住於佛住。逮得一切佛平等
性。到無障處。不可轉法。所行無礙。其所安立不可思議。遊於三世平等法性。其身流布一
切世界。於一切法智無疑滯。於一切行成就大覺。於諸法智無有疑惑。凡所現身不可分別。
一切菩薩等所求智。得佛無二住勝彼岸。不相間雜如來解脱妙智究竟。證無中邊佛地平等。
極於法界。盡虛空性。窮未來際。最清淨覺者。應知此句由所餘句分別顯示。如是乃成善說
法性。最清淨覺者。謂佛世尊最清淨覺。應知是佛二十一種功德所攝。謂於所知一向無障轉
功德。於有無無二相真如最勝清淨能入功德。無功用佛事不休息住功德。於法身中所依意樂
作業無差別功德。修一切障對治功德降伏一切外道功德。生在世間不爲世法所礙功德。安立
正法功德。授記功德。於一切世界示現受用變化身功德。斷疑功德。令入種種行功德。當來
法生妙智功德。如其勝解示現功德。無量所依調伏有情加行功德。平等法身波羅蜜多成滿功
德。隨其勝解示現差別佛土功德。三種佛身方處無分限功德。窮生死際常現利益安樂一切有
情功德。無盡功德等。<si>附件表一：</si>最清淨覺。</xa>

<pb n="165"/>
<xa>此中不二現行者。謂二現行此中無有。是故說名不二現行。即是於所知一向無障轉功
德。非如聲聞獨覺智亦有障亦無障故。趣無相法者。謂清淨真如名無相法。趣謂趣入。即是
於有無無二相真如最勝清淨能入功德。謂此真如非是有相。諸法無性以爲相故。亦非無相自
相有故。於此無相真如最勝清淨能入。最勝能入。故清淨能入故。住於佛住者。謂住佛所住
無所住處。即是無功用佛事不休息住功德。謂此住中常作佛事無有休息。无性釋：「<si>
佛住</si>謂不作功用，於諸佛事有情等中能無間斷，隨其所應恆正安住聖天梵住，非如聲
聞要作功用方能成辦利有情事。」「<wi>天住</wi>即是四種靜慮，<wi>梵住</wi>即
是悲等無量，<wi>聖住</wi>即是空無相等。」<si>王疏：</si>於天住中，佛恆住第四靜慮
，於梵住中，佛恆住於悲，於聖住中，佛恆住空。<wi>逮得一切佛平等性者。</wi>即是於法身
中所依意樂作業無差別功德。<si>無性釋：</si>「所依無差別者，一切皆依清淨智故。」「意
樂無差別者，一切皆有利益安樂一切有情勝意樂故。」「作業無差別者，一切皆作受用變化
利他事故。」<wi>到無障處者。</wi>即是修一切障對治功德。謂一切時常修覺慧對治一切障故
。不可轉法者。即是降伏一切外道功德。<si>無性釋：</si>「謂教證二法皆不為他所能動轉，
無有餘法勝過此故。」<wi>所行無礙者。</wi>即是生在世間不爲世法所礙功德。謂雖生世間行
於世間所行之處。不爲利等世間八法所染汙故。其所安立不可思議者。即是安立正法功德。
由契經等正法無量不可思議。非諸愚夫所能解故。由此故名最清淨覺。此最清淨覺句。於句
句中皆徧相應。遊於三世平等法性者。即是授記功德。<si>無性釋：</si>「即是開示遊於三世
平等法性，謂於三世平等法性能徧遊涉，以於三世平等性中，能隨解了過去未來曾當轉事皆
如現在而授記故。」<wi>其身流布一切世界者。</wi>即是於一切世界示現受用變化身功德。於
一切法智無疑滯者。即是斷疑功德。於一切行成就大覺者。即是令入種種行功德。於諸法智
無有疑惑者。即是當來法生妙智功德。謂知當來如是法生如<wi>來妙智。</wi><si>無性釋：</si>
「即是開示於諸法智無有疑惑，謂聖聲聞言此全無少分善根而棄捨者，佛薄伽梵知彼後時善
法當生，現證知彼餘生微少善根種子所隨逐故。」<wi>凡所現身不可分別者。</wi>即是如其勝
解示現功德。一切菩薩等所求智者。即是無量所依調伏有情加行功德。謂無量菩薩所依。能
作調伏諸有情事。此非諸佛已得自他平等更求此智。唯有諸佛已作如是勝調伏事。<si>無
性釋：</si>「謂由無量菩薩所依，爲欲調伏諸有情故，發起加行佛增上力，聞法爲先獲得妙智，
異類菩薩攝受付囑，展轉相續無間而轉，由此證得一切菩薩等所求智。」<si>王疏：</si>「佛
智圓滿，成就調伏有情加行功德，故爲無量有情所依，如是之智是諸菩薩等所求故。」
<si>得佛無二住勝彼岸者。</si>即是平等法身波羅蜜多成滿功德。謂無二法身名平等法身。即於如
是無二法身得善清淨波羅蜜多。不相間雜如來解脱妙智究竟者。謂於無雜如來智中勝解究竟
<pb n="166"/>
。此中勝解名爲解脱。即是隨其勝解示現差別功德。<si>無性釋：</si>「谓观眾生勝解差別現
金銀等種種佛土不相間雜，世尊勝解現在前時隨眾所樂悉皆顯現無不了知，是故說名如來解
脫妙智究竟，此中勝解說爲解脫。」<wi>證無中邊佛地平等者。</wi>即是三種佛身方處無分限
功德。謂佛法身不可分限。爾所方處受用變化。亦不可說爾所世界。極於法界者。謂極清淨
法界。是名極於法界。即是窮生死際常現利益安樂一切有情功德。<si>無性釋：</si>「即是開
示極於法界，謂此法界最清淨故，能起等流契經等法，極此法界，於當來世一切有情如其所
應常能現作利益安樂。」<wi>盡虛空性者。</wi>即是無盡功德。謂佛智無盡如虛空故。窮未來
際者。即是究竟功德。等言等此佛智究竟窮未來際無有間斷。是故名爲最清淨覺。<si>最
清淨覺</si>顯薄伽梵異諸聲聞獨覺菩薩覺最勝故。</xa>

<si>無性釋：</si>「最<wi>清淨覺</wi>者，此是初句。由所餘句開顯其義，
如是乃名善說法性。謂以多德辯說一德。謂<wi>於所知一向無障轉功德</wi>者，此即開
示不二現行，謂佛一向無障礙智於一切事品類差別無著無礙故，非如聲聞等智有處有障有處
無障二種或二處現行，此中無有如是所說二種現行，是故說名不二現行，由此故名最清淨覺
有大功能智斷滿故。後諸句中皆應如是互相配屬。<si>於有無無二相真如最清淨能入功德
</si>者，此即開示<wi>趣無相法</wi>，謂此真如有圓成實相無徧計所執相，由此道理
名無二相。無有無相是實有故，無有有相所執無故。最勝清淨能入功德者，謂即真如最勝清
淨，一切法中最第一故，遠離一切客塵垢故，於此真如自既能入亦令他入，是故說爲最勝清
淨能入功德，由此如前應當配屬，自既清淨亦令他淨故。<si>無功用佛事不休息住功德</si>
者，此即開示<wi>住於佛住</wi>，謂不作功用，於諸佛事有情等中能無間斷。隨其
所應恆正安住聖天梵住，非如聲聞要作功用方能成辦利有情事，非如外道雖有所住而非殊勝
，天住即是四種靜慮，梵住即是悲等無量，聖住即是空無相等。<si>於法身中所依意樂作
業無差別功德</si>者，即是開示<wi>逮得一切佛平等性</wi>。所依無差別者，一切皆
依清淨智故。意樂無差別者，一切皆有利益安樂一切有情勝意樂故。作業無差別者，一切皆
作受用變化利他事故，非如聲聞等唯有所依故。<wi>修一切障對治功德</wi>者，即是開
示<wi>到無障處</wi>，謂已串習一切煩惱及所知障對治聖道，一切種智定自在性，已到
永離一切習氣所依趣處。<wi>降伏一切外道功德</wi>者，即是開示<si>不可轉法</si>
。謂教證二法皆不爲他所能動轉，無有餘法勝過此故。<si>生在世間不爲世法所礙功德
</si>者，即是開示<wi>所行無礙</wi>，謂若於中常所遊履說名所行，雖行世間而於其
中非利衰等愛恚世法所能拘礙。如有頌言：諸佛常遊於世間，利樂一切有情類，八法熱風邪
<pb n="167"/>
分別，不能傾動不拘礙。<wi>安立正法功德</wi>者，即是開示其所安立不可思議，謂契
經等十二分教名所安立，安立彼彼自相共相故，如是安立非諸愚夫覺所行故，出世間故，不
可思議，此所安立不可思議，即是功德如前配屬。<wi>授記功德</wi>者，即是開示<si>
遊於三世平等法性</si>，謂於三世平等法性能徧遊涉，以於三世平等性中，能隨解了過
去未來曾當轉事皆如現在而授記故。<wi>於一切世界示現受用變化身功德</wi>者，此即
開示<wi>其身流布一切世界</wi>，謂隨所化徧諸世界，示現兩身利樂彼故。<si>斷疑
功德</si>者，即是開示<wi>於一切法智無疑滯</wi>，於一切境善決定故，非於諸法自
不決定能決他疑，非離決定能斷疑故。<wi>令入種種行功德</wi>者，即是開示<si>於
一切行成就大覺</si>。<wi>當來法生妙智功德</wi>者，即是開示於諸法智無有疑惑，
謂聖聲聞言此全無少分善根而棄捨者，佛薄伽梵知彼後時善法當生，現證知彼餘生微少善根
種子所隨逐故。<wi>如其勝解示現功德</wi>者，即是開示<si>凡所現身不可分別</si>
，謂隨有情種種勝解現金色等，雖現此身而無分別，如末尼珠及簫笛等，廣說如彼如來密
經。<wi>無量所依調伏有情加行功德</wi>者，即是開示<wi>一切菩薩等所求智</wi>
，謂由無量菩薩所依，爲欲調伏有情故，發起加行佛增上力，聞法爲先獲得妙智，異類菩薩
攝受付囑，展轉相續無間而轉，由此證得一切菩薩等所求智。<si>平等法身波羅蜜多成滿
功德</si>者，即是開示<wi>得佛無二住勝彼岸</wi>，謂無二故名爲平等，依平等法身
波羅蜜多果位成滿故，或平等者無減無增，於法身中波羅蜜多一切成滿其中無有或增或減，
非如於彼菩薩地中波羅蜜多有增有減。<wi>隨其勝解示現差別佛土功德</wi>者，即是開
示<wi>不相間雜如來解脫妙智究竟</wi>，謂觀衆生勝解差別現金銀等種種佛土不相間雜
，世尊勝解現在前時隨衆所樂悉皆顯現無不了知，是故說名如來解脫妙智究竟，此中
勝解說爲解脫。<wi>三種佛身方處無分限功德</wi>者，即是開示<si>證無中邊佛地平
等</si>，謂如世界無中無邊，佛地亦爾功德方處無有分限，或復世界方處無邊，諸佛三身
即於其中稱世界量平等徧滿，以法身等即住如是諸世界中非餘處故，或法身等於佛地中平等
徧滿，無中無邊無有分限，此法身等徧一切處爲諸衆生現作饒益，然非自性無中無邊。<si>
窮生死際常現利益安樂一切有情功德</si>者，即是開示<wi>極於法界</wi>，謂此法
界最清淨故，能起等流契經等法，極此法界，於當來世一切有情如其所應常能現作利益安樂
。<wi>無盡功德</wi>者，即是開示<wi>盡虛空性</wi>，謂彼虛空無障爲性於有對物
不障爲業，性者界也，持自相故，非諸間穴明闇爲性，窮盡如是虛空自性如彼虛空無邊無際
無盡無減無生無滅無有變易於一切時現前容受一切質礙，法身亦爾，常現前作一切有情利樂
爲相，盡一切界徧作眾生諸饒益事無有休息。<wi>等</wi>者，等取究竟功德，即是開示
<pb n="168"/>
<wi>窮未來際</wi>，謂此功德窮未來際常無間斷，窮於未來無際之際顯佛功德永無窮盡
，所化有情永無盡故。由此功德之所莊嚴最清淨覺，顯薄伽梵異諸聲聞獨覺菩薩覺最勝故。
云何而得此最勝覺，故次說方言不二現行，諸聲聞等於所知境由二現行，所謂正智不染無智
佛無此故智德圓滿。為顯如來斷德圓滿，故次說言趣無相法，不住生死涅槃相故。以何方便
得此涅槃，故次說言住於佛住，由薄伽梵於空大悲善安住故，不住生死不住涅槃。如是佛住
與餘為共為不共耶，故次說言逮得一切佛平等性，諸佛一切行相展轉和雜住故。如是已說自
利圓滿，次當廣說利他圓滿。為顯已得一切所化障礙對治，故次說言到無障礙處。有諸魔等
能退轉法能障有情所做義利，今於此中無有是事，故次說言不可轉法。於諸所作有情利益安
樂事中無有高下能爲拘礙，故次說言所行無礙。依此方便能作有情諸饒益事，故次說言其所
安立不可思議。如是加行諸佛世尊，爲性平等爲各差別。不爾。何者。遊於三世平等法性，
三世諸佛利有情事皆相似故。如是所作利有情事，爲於一一諸世界中次第作耶。不爾。何者
，其身流布一切世界，頓於一切諸世界中現成佛故。爲顯能斷於彼彼處所生起疑，故次說言
一切法智無疑滯。所化有情種姓別故如其所應方便化導，爲欲顯此巧方便智，故次說言於一
切行成就大覺。即依如是所化有情有能無能善巧差別，故次說言於諸法智無有疑惑。即於所
化有情邪正及俱行中所應現相不可分別，爲現此事，故次說言凡所現身不可分別。引發任持
不定種姓聲聞菩薩，故讚大乘，爲顯此事，故次說言一切菩薩等所求智。爲遮所化諸有情類
，於大師所疑一切智非一切智，故次說言得佛無二住勝彼岸。聞一切佛得平等言，即謂一切
應同一性，爲遮此疑，故次說言不相間雜如來解脫妙智究竟。非一非異，其相云何，爲答此
問故次說言證無中邊，佛地平等。常無常等一切皆是二邊相攝，云何無相，爲避此難，故次
說言極於法界。謂最清淨離諸戲論，是法界相。如是種類利益眾生事為經幾時，故次說言盡
虛空性窮未來際。

<xa>復次。由義處者。如說若諸菩薩成就三十二法。乃名菩薩。謂於一切有情起利益安樂
增上意樂故。令入一切智智故。自知我今何假智故。摧伏慢故。堅牢勝意樂故。非假憐愍故
。於親非親平等心故。永作善友乃至涅槃爲後邊故。應量而語故。含笑先言故。無限大悲故
。於所受事無退弱故。無厭倦意故。聞義無厭故。於自作罪深見過故。於他作罪不瞋而誨故
。於一切威儀中恒修治菩提心故。不悕異熟而行施故。不依一切有趣受持戒故。於諸有情無
有恚礙而行忍故。爲欲攝受一切善法勤精進故。捨無色界修靜慮故。無性釋：「<si>捨無
色界修靜慮故</si>者，菩薩不生無色界中，於彼不見能作利樂有情事故，亦不數入無色等
至，不見彼處有多功德之所依故，捨是離義。」<wi>方便相應修般若故。</wi>由四攝事攝方便
<pb n="169"/>
故。於持戒破戒善友無二故。以慇重心聽聞正法故。以慇重心住阿練若故。於世雜事不愛樂
故。於下劣乘曾不欣樂故。於大乘中深見功德故。遠離惡友故。親近善友故。恒修治四梵住
故。常遊戲五神通故。依趣智故。於住正行不住正行諸有情類不棄捨故。言決定故。重諦實
故。大菩提心恒爲首故。如是諸句。應知皆是初句差別。謂於一切有情起利益安樂增上意樂
。此利益安樂增上意樂句。有十六業差別應知。此中十六業者。一展轉加行業。二無顛倒業
。三不待他請自然加行業。四不動壞業。五無求染業。此有三句差別應知。謂無染繫故。於
恩非恩無愛恚故。於生生中恒隨轉故。六相稱語身業。此有二句差別應知。七於樂於苦於無
二中平等業。八無下劣業。九無退轉業。十攝方便業。十一厭惡所治業。此有二句差別應知
。十二無間作意業。十三勝進行業。此有七句差別應知。謂六波羅蜜多正加行故。及四攝事
正加行故。十四成滿加行業。此有六句差別應知。謂親近善士故。聽聞正法故。住阿練若故
。離惡尋思故。作意功德故。此復有二句差別。應知助伴功德故。此復有二句差別應知。十
五成滿業。此有三句差別應知。謂無量清淨故。得大威力故。證得功德故。十六安立彼業。
此有四句差別應知。謂御眾功德故。決定無疑教授教誡故。財法攝一故。無雜染心故。如是
諸句。應知皆是初句差別。<si>見附表二：</si>於一切有情起利益安樂增上意樂</xa>

<xa>由義處中。於一切有情起利益安樂增上意樂故者。此句義由十六業餘句顯示。由何等
業顯示利益安樂增上意樂。佛地經論卷七：「令修善因，名爲利益，令得樂果，名爲<si>
安樂</si>。」　瑜伽卷八十二：此行善故，名爲利益，能饒益故，名爲安樂。無性釋：「
言<wi>意樂</wi>者，欲及勝解以爲自性，此意樂勝，故名<wi>增上意樂</wi>。」
謂展轉加行業者。即是令入一切智智故。謂令諸有情入一切智智展轉化導。譬如一燈傳
然千燈。此即顯示利益安樂增上意樂。如是一切所餘句中。皆應配屬利益安樂增上意樂。無
顛倒業者。即是自知我今何假智故。謂或雖有利益安樂增上意樂。仍是顛倒。如有發起利益
安樂增上意樂勸飲酒等。若有正智如實自知。方能稱量教導有情非增上慢。<si>增上慢　</si>
<si>俱舍卷十九：</si>「於未證得殊勝德中謂已證得。」<wi>不如實知起饒益心。</wi>勸他令作
不饒益事。<si>無性釋：</si>「或有利樂增上意樂而是顛倒，故須自知我今何假，由此智故說
無倒業，謂我唯有如是聞慧了知教證自有堪能，起隨所應無倒加行。如有頌言：諸有自稱量
，勤求所求處，彼不逮劬勞，而能到所到。」<wi>不待他請自然加行業者。</wi>即是摧伏慢故
。謂由摧伏憍慢心故。不待勸請自爲說法。不動壞業者。即是堅牢勝意樂故。不以有情行邪
行故動壞菩薩利益安樂增上意樂堅固之心。無求染業者。即是非假憐愍故。於親非親平等心
。故永作善友乃至涅槃爲後邊故。<si>無性釋：</si>「若有愛染而作 憐愍但至命終憐愍隨轉
<pb n="170"/>
，若無愛染而生憐愍於生生中憐愍之心恆常隨轉，是故菩薩乃至涅槃永作善友。」謂
後三句釋此三句。非爲利養恭敬等因作諸有情利益安樂。是故名無求染業。利益安樂增上意
樂云何可知。謂由相稱語身業者。即是應量而語故。含笑先言故。此二句中應量而語及先言
是語業。含笑是身業。應量語者唯作法語。言含笑者舒顏往來作饒益事。於樂於苦於無二中
平等業者。即是無限大悲故。無限悲者愍三苦故。於有苦有情愍其苦苦。於有樂有情愍其壞
苦。於不苦不樂有情愍其行苦。不苦不樂故名無二。無下劣業者。即是於所受事無退弱故。
謂不自輕云我不能當得佛果如此等類。無退轉業者。即是無厭倦意故。謂勤精進修成佛因。
心無厭倦。攝方便業者。即是聞義無厭故。謂由多聞成善巧智饒益有情。<si>無性釋：</si>「
<wi>聞義無厭者</wi>，是攝方便業之所解釋，聞謂所聞契經等法非汎所聞，義謂即彼所
詮之義，於此聞義常無厭足，此是能攝成熟有情巧方便性是故說名攝方便業，聞義無足如所
堪能，應正道理而化導故。」<wi>厭惡所治業者。</wi>即是於自作罪深見過故。於他作罪不瞋
而誨故。由此方便乃能如實調伏有情。厭惡所治業<wi>　</wi>無性釋：「此中所
治謂貪瞋等，欲令遠離故名厭惡，若於自罪深見過失速疾厭離，方能制他所不應作，言威肅
故非餘能制。」「若懷瞋忿，誨他所犯以非利益非方便故。言不威肅，他轉違背，起諸邪行
。」<wi>無間作意業者。</wi>即是於一切威儀中恒修治菩提心故。如是句義如所行清淨。契經
廣說。勝進行業者。即是不希異熟而行施故。乃至由四攝事攝方便故。謂即依前利益安樂增
上意樂修此加行。以爲增長趣向果因。<wi>勝進行業</wi>無性釋：「離如所說所治過等
，於極喜等後後地中轉得增勝趣向成滿，因名爲業，是所作故。」<wi>成滿加行業者。</wi>即
是於持戒破戒善友無二故。<si>無性釋：</si>「於此二種能說法者，爲聞法故恭敬法故起善友
想無有差別，是故說言善友無二。」擇師法：善知識應具之十德中，戒是第一不可缺者。科
頌講記：「問擇師十種條件，若能具九種，而獨不能持戒，是否可以<si>親近</si>？祖
師云：不可<si>親近</si>。反之，九種不具，但能持戒，亦可暫<si>親近</si>。若
有戒有悲可終身<si>親近</si>。」<si>於持戒破戒善友無二者，既</si>親近
爲師，當具堅固信心，常觀功德，常念恩德，不思不見一切過失。論卷二、三四頁：「下至
唯從聞一偈頌，雖犯戒等，亦應就其功德思維，莫觀過失悉無差別。寶雲經云：若知由其<si>
親近</si>尊重，諸善增長不善損減，則親教師或聞廣博或復寡少，或有智解或無智解
，或具尸羅或犯尸羅，皆應發起大師之想。如於大師信敬愛樂，於親教師亦應信樂，於軌範
師悉當發起恭敬承事。由此因緣菩提資糧未圓滿者悉能圓滿，煩惱未斷悉能斷除。如是知已
，便能獲得歡喜踴躍，於諸善法應隨順行，於不善法應不順行。」　又卷一、三一頁：「於
尊重所，特應棄捨一切尋察過心，修觀德心……謂其尊重雖德增上，若僅就其少有過處而觀
<pb n="171"/>
察者，則必障礙自己成就。雖過增上，若不觀過，由功德處而修信心，於自當爲得成就因。
是故凡是自之尊重，任其過失若大若小，應當思維，尋求師過所有過患，多起斷心而滅除之
。設由放逸煩惱盛等之勢力故，發起尋見過失之時，亦應勵力悔除防護，若如是行，力漸微
劣。復應於其具諸淨戒，或具多聞，或信等德，令心執取，思維功德。如是修習，設見若有
少許過失，由心執取功德品故，亦不能爲信心障難……亦能蔽見過之心。」乃至親近
善友故。謂後六句釋此八句。若有習近如是加行。速得成滿。以慇重心住阿練若<si>無性
釋：</si>「遠離聚落。過俱盧舍，名<wi>阿練若</wi>。於中居止，說名爲住。如應而住無有
慢緩，名<wi>慇重心</wi>。」<wi>故者。</wi>由住此處離惡尋思。世雜事者。謂歌舞等。
成滿業者。即是恒修治四梵住故。常遊戲五神通。依趣智故。謂後三句釋此三句。此成滿業
<si>無性釋：</si>「謂成滿相名 <wi>成滿業</wi>，此中業聲是相別名。」所有相
狀。大威力者謂六神通。<si>無性釋：</si>「遊戲五通，名爲威力。漏盡智通，是解脫智，名
<wi>大威力</wi>。或取菩薩增上神通名大威力。」<wi>依趣智故者謂依趣智。</wi>不依趣
識內智生故。由此內智現見相應安住於法。<si>無性釋：</si>「各別內證名依趣，不唯於義依
趣於識非寂靜故。」<wi>安立彼業者。</wi>即是於住正行等。謂後四句釋此四句。由利益安樂
由增上意樂故。安立有情利益安樂。御眾功德故者。由於破戒亦不棄捨安立不擯。令出不善
令住於善。<si>無性釋：</si>「謂於持戒犯戒有情驅擯攝受，俱欲令其出不善處安立善處，名
<wi>不棄捨</wi>。」<wi>決定無疑教授教誡故者。</wi>由能一向與彼教敕非自說已。還復
說言我言不善。由是因緣其言威肅。<si>無性釋：</si>「言決定故者，謂決定無疑，教授教誡
言威肅故，言若不定即不威肅。」<wi>財法攝一故者。</wi>由言誠諦。以法攝取衣服等財。還
如是施。無雜染心故者。由善攝受大菩提心饒益有情。非欲自求爲給使故。云何有情由此善
故速證無上正等菩提。如此攝受一切有情。</xa>

<si>無性釋：</si>「三十二法，由十六業分別顯示說彼業故。<si>利益安樂增
上意樂故者，</si>或有利益而非安樂，如盛貪者強修梵行。或由安樂而非利益，<si>如
樂欲者</si>受用種種有罪境界，或有利益時安樂如，博臣者，樂修梵行，如樂欲者受用種
種有罪境界。或有利益亦是安樂，如薄塵者樂修梵行。此中菩薩作如是心，云何
<si>皆令一切有情當得無上利益安樂。</si>言意樂者，欲及勝解以為自性，此意樂勝故名增上意樂
。<wi>令入一切智智故者</wi>，是<wi>展轉加行業</wi>之所解釋，譬如一燈轉燃千
燈，由此業故，利益安樂增上意樂則得顯現。如是於後一切句中利益安樂增上意樂皆應配釋
。<wi>自知我今何假智故</wi>者，是<wi>無顛倒業</wi>之所解釋。或有利樂增上意
<pb n="172"/>
樂而是顛倒，故須自知我今何假，由此智故說無倒業，謂我唯有如是聞慧了知教證自有堪能
，起隨所應無倒加行。如有頌言。諸有自稱量，勤求所求處，彼不逮劬勞，而能到所到。如
是等頌應當廣說。<wi>摧伏慢故</wi>者，是<wi>不待他請自然加行業</wi>之所解釋
，他雖不請自然往彼爲說正法。<wi>堅牢勝意樂故</wi>者。是<wi>不動壞業之</wi>
所解釋，生死衆苦不能動壞所發心故。<si>非假憐愍故於親非親平等心故永作善友乃至涅
槃爲後邊故</si>者，是<wi>無求染業</wi>三種差別之所解釋，若有染繋由愛染因假作
憐愍暫時攝受，若無染繋非假憐愍於一切時恒不捨離，若依愛染而作憐愍於親非親有愛有恚
心不平等，若無染心則於二品平等而轉，若有愛染而作憐愍但至命終憐愍隨轉，若無愛染而
生憐愍於生生中憐愍之心恒常隨轉，是故菩薩乃至涅槃永作善友。<si>應量而語含笑先言
故</si>者，此是二種利益安樂增上意樂<wi>相稱語身業</wi>之所解釋。<si>無限大
悲故</si>者，是<wi>平等業</wi>之所解釋，若唯於苦而起大悲，非樂非捨非平等業一
分轉故，菩薩大悲，於樂於苦於非苦樂所攝有情，皆被生死衆苦隨逐，平等憐愍無有差別，
是故說此名平等業。<wi>於所受事無退弱故</wi>者，是<wi>無下劣業</wi>之所解釋
，專爲拔濟一切有情，猶如重擔，見此重擔心無怯懼，不捨勤苦如擔而辦，是故說名無下劣
業。<wi>無厭倦意故</wi>者，是無退轉業之所解釋，所化有情諸邪惡行不能退轉，利益
安樂增上意樂相應業故。<wi>聞義無厭故</wi>者，是<wi>攝方便業</wi>之所解釋，
聞謂所聞契經等法非汎所聞，義謂即彼所詮之義，於此聞義常無厭足，此是能攝成熟有情巧
方便性是故說名攝方便業，聞義無足如所堪能，應正道理而化導故。<si>於自作罪深見過
故於他作罪不瞋而誨故</si>者，是<wi>厭惡所治</wi>業之所解釋，此中所治謂貪瞋等
，欲令遠離故名厭惡，若於自罪深見過失速疾厭離，方能制他所不應作，言威肅故非餘能制
，如契經言，若自住邪行，便受他譏論，是人終不能，制止他過失。世俗亦言若自犯
過，經時不觀察，不如理遠離慢不取其德。若懷瞋忿，誨他所犯以非利益非方便故。言不威
肅，他轉違背，起諸邪行。如有頌言，憐愍如一子，誨舉他所犯，決定令受持，後不復當犯
。<wi>於一切威儀中恒修治菩提心故</wi>者，是<wi>無間作意業</wi>之所解釋，普
於一切所作事中無間修治菩提心故，如所行清淨契經中說：若見坐時，發如是心，願諸眾生
，坐菩提座。如是等頌。<wi>不悕異熟而行施故乃至由四攝事攝方便</wi>故者，是
<si>勝進行業七句差別之所解釋。</si>即六波羅蜜多及四攝事，離如所說所治過等，於極喜
等後後地中轉得增勝趣向成滿，因名爲業，是所作故，此中四種波羅蜜多易故不釋，有差別
者今當略釋。<wi>捨無色界修靜慮故</wi>者，菩薩不生無色界中，於彼不見能作利樂有
情事故，亦不數入無色等至，不見彼處有多功德之所依故，捨是離義。<si>方便相應修般
<pb n="173"/>
若</si>者，大悲相應修習妙慧，能作有情諸利樂事，此若無者，於諸有情利益安樂此事應
無，專爲此事求佛果故。如有頌言：雙修習慧悲，能作他利樂，利他行正道，一向趣菩提。
<wi>四攝事者</wi>，布施愛語利行同事，由布施故能攝受他，由愛語故方便開解爲說法
相，由利行故隨其所應勸彼修善，由同事故於最後時令彼同得不共功德，或由布施故令成法
器，由愛語故得法勝解，由利行故依法勝解發起正行，由同事故令所起行轉得清淨轉復微妙
，由此具攝方便自性。<wi>於持戒破戒善友無二故乃至親近善友故</wi>者，是<si>成
滿加行業</si>六句差別之所解釋，由此加行能令成滿，是故說名成滿加行，此即是業。由
親近善友等六句釋經所說八句，作意功德助伴功德各釋二故，有善尸羅故名持戒，有惡尸羅
故名破戒，於此二種能說法者，爲聞法故恭敬法故起善友想無有差別，是故說言善友無二，
由是因緣於破戒者不應一向謂非善友。如有頌言：若有戒足雖羸劣，而能辯說利多人，如佛
大師應供養，愛彼善說故相似。<wi>以慇重心聽聞正法</wi>者，謂如所說廣義等中，由
十六行應聽聞法。<wi>以慇重心住阿練若</wi>者，遠離聚落。過俱慮捨，名阿練若。於
中居止，說名爲住。如應而住無有慢緩，名慇重心。<wi>於世雜事不愛樂</wi>者，不愛
世間歌笑儛等種種雜事，即是遠離欲等相應不正尋思。<wi>作意功德</wi>者，捨愛聲聞
獨覺乘故，大乘功德愛相應故。<wi>助伴功德</wi>者，遠惡友故，近善友故。<si>恆
修治四梵住故常遊戲五神通故依趣智故</si>者，是<wi>成滿業</wi>之所解釋，謂成滿
相名成滿業，此中業聲是相別名。無量清淨等三句，釋前恆修治四梵住等三句。慈悲喜捨四
種無量，名四梵住。由此表知所有內德成滿清淨，故得相聲。遊戲五通，名爲威力。漏盡智
通，是解脫智，名大威力。或取菩薩增上神通名大威力，如是亦名成滿之相。<si>證得功
德</si>者，謂已證得現前自在，此即解釋依趣智故。各別內證名依趣智，不唯於義依趣於
識非寂靜故。<wi>於住正行不住正行</wi>等，是<wi>安立彼業</wi>四句差別之所解
釋。由此安立利益安樂增上意樂。此即是業，是故說名安立彼業。<wi>御眾功德</wi>者
，謂於持戒犯戒有情驅擯攝受，俱欲令其出不善處安立善處，名不棄捨。<si>言決定故</si>
者，謂決定無疑，教授教誡言威肅故，言若不定即不威肅。<wi>重諦實故</wi>者，
謂財法二攝合成一種，積集財法無異分別，平等分布如先所許，如是施與，除現所無。如有
頌言：財供養能令，眾生盡壽命，法供養能令，究竟天寂靜。<si>大菩提心恆爲首故</si>
者，是無雜染心之所解釋，由菩提心所攝受故，凡有所作終不貪求他供事等，唯求證得無
上菩提。’

<xa>如說。</xa>
<pb n="174"/>

<xa>由最初句故　句別德種類　由最初句故　句別義差別</xa>

<xa>此伽陀中。即爲顯示前所說。義說如是言。</xa>

<wi>攝大乘論世親釋集註卷五</wi>


<xa>附表一</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.022.jpg"/>


<xa>附表二</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.023.jpg"/>

<sarticle>攝大乘論世親釋集註卷六</sarticle>

<wi>無著菩薩造論</wi>

<wi>世親菩薩釋論</wi>

<wi>唐三藏法師玄奘譯</wi>

<wi>比丘智敏集註</wi>

<wi><bz>〔2018版〕</bz></wi>

<wi>（內部整理資料 僅供學習參考）</wi>
<pb n="175"/>


<wi>入所知相分第四</wi>

<xa>Ⅰ長行</xa>

<xa>A　能入觀體</xa>

<xa>如是已說所知相。入所知相云何應見。多聞熏習所依。非阿賴耶識所攝。如阿賴耶識
成種子。如理作意所攝。似法似義而生。似所取事。有見。意言。無性釋：「言<si>意言
</si>者，所謂意識，或與見分俱所取能取性。」　本卷十八頁：由定而觀故名尋思（意言
）印順記：「意言就是意識，它以名言分別爲自性，以名言分別的作用，而成爲認識，所以
叫意言。」　從多聞熏習爲所依（因）能生如理作意所攝，似法似義唯識的觀慧<si>–</si>
意言。意識中觀想似法似義而現的所觀影像，及能認識能觀察的見識，就是現觀的自體
<si>–</si>意言。</xa>

<xa>如能悟入如是種類所應知相今當顯說。入所知相者。謂能悟入所知境義。多聞熏習所
依者。謂大乘法所熏自體。非阿賴耶識所攝者。謂能對治阿賴耶識故。如阿賴耶識成種子者
。謂如阿賴耶識爲一切雜染法因。此爲一切清淨法因亦爾。如理作意所攝者。謂如理作意爲
自性。似法似義而生者。謂似法義相而生起時。似所取事者。謂似色等義。有見者。謂似於
見。此即成立有相見識。無性釋：「言似法者，謂契經等如十地等。言似義者，謂彼所詮無
我性等。似彼行相而生起故，說爲似法似義而生。似所取事者，如彼所取而顯現故。言有見
者，謂意取識俱。」</xa>

<xa>B　誰能悟入</xa>

<xa>此中誰能悟入所應知相。大乘多聞熏習相續。已得逢事無量諸佛出現於世。已得一向
決定勝解。已善積集諸善根故。善備福智資糧菩薩。</xa>

<xa>如是品類。如此方便而能悟入。今當顯示。大乘多聞熏習相續者。簡聲聞等所有多聞
<pb n="176"/>
熏習相續。已得逢事無量諸佛出現於世者。已得現前逢事印順記：「<wi>逢事：</wi>指
供養、禮拜、讚嘆、出家、修學等。」<wi>諸佛出現世間超過數量。</wi>已得一向決定勝解者
。謂於大乘所得勝解。非諸惡友所能動壞。即由無間所說三因。已善積集諸善根故。乃得名
爲善備福智資糧菩薩。又即如是福智資糧。云何漸次而得圓滿。謂由因力。由善友力。由作
意力。由依持力。此中兩句。即是二力。如數應知。作意力者。即是一向決定勝解。此用大
乘熏習爲因。事佛爲緣。以有一向決定勝解。能修正行。修正行故。積集善根。如是名爲由
作意力。善修福智二種資糧。由此漸次善修福智二資糧故。能入大地。如是名爲由依持力。</xa>

<xa>C　何處能入</xa>

<xa>何處能入。無性釋：「何處能入者問所入境及能入位。謂即於彼有見等者，謂於大乘
法相所生決定行相似法似義意言能入於此境界，能入是用，所入境界是業是持。」謂
即於彼有見似法似義意言。大乘法相等所生。起勝解行地。見道修道究竟道中。於一切法唯
有識性隨聞勝解故。如理通達故。治一切障故。離一切障故。</xa>

<xa>入如是類。及入行相。今當顯示。意地尋思。說名意言。如是意言。以大乘法爲因而
生。此中顯示意言差別。大乘法相等所生者。是此教法爲緣生義。或有即於勝解行地。名能
悟入。由但聽聞一切諸法唯有識性。深生信解。故名能入。於見道中如是悟入。今當顯示。
如理通達故者。謂於意言如理通達。云何於此如理通達。謂此意言非法非義。非所取非能取
。如是通達。於修道中如是悟入。今當顯示。治一切障故者。謂觀此意言非法非義非所取非
能取時。便能對治一切障故。究竟道中如是悟入。今當顯示。離一切障故者。謂善清淨妙智
位中。最微細障亦無有故。</xa>

<xa>D　由何能入</xa>

<xa>一　總標</xa>

<xa>由何能入。由善根力所任持故。謂三種相練磨心故。斷四處故。緣法義境止觀恆常慇
重加行無放逸故。</xa>

<pb n="177"/>
<xa>由此能入。今當顯示。由何能入由善根力所任持故謂三種相練磨心故乃至恆常慇重加
行無放逸故者。謂於如是所說八句善順相應。名善根力所任持故。言恆常者。無間修故。言
慇重者。恭敬修故。若於如是品類造修。即於如是能無放逸。</xa>

<xa>二　別釋三練磨心</xa>

<xa>無量諸世界無量人有情剎那剎那證覺無上正等菩提。是爲第一練磨其心。由此意樂能
行施等波羅蜜多。我已獲得如是意樂。我由此故少用功力修習施等波羅蜜多當得圓滿。是名
第二練磨其心。若有成就諸有障善。於命終時即便可愛。一切自體圓滿而生。我有妙善無障
礙善。云何爾時不當獲得一切圓滿。是名第三練磨其心。</xa>

<xa>此中對治三種退屈心故。唯修三種練磨心。所以者何。以諸菩薩聞於無上正等菩提最
勝甚深廣大難可證得。心便退屈。對治此故。修第一練磨心。又諸菩薩聞所修行波羅蜜多最
勝甚深廣大難可證得。心便退屈。對治此故。修第二練磨心。由此意樂能行施等波羅蜜多者
。此中意樂。謂信及欲。菩薩於諸波羅蜜多。真實有性。具功德性。有堪能性。深生信解。
是名爲信。深信解已樂欲修行。是名爲欲。菩薩既得如是信欲。自性意樂少用功力。修習六
種波羅蜜多當得圓滿。又諸菩薩於佛甚深廣大言教。思議決擇善巧轉時。如是思量。如是無
上正等菩提難可證得。隔一念心方可證得。心便退屈。對治此故。修第三練磨心。我有妙善
者。我有一切十種地中妙善積集福智資糧。無障礙善者。謂金剛喻定。能破在骨麤重微細極
難破障。此定無間。得一切障離繫轉依。云何爾時不當獲得一切圓滿者。此中意說於障離繫
。似彼命終時。一切種智。如彼體圓滿。又於此中三種練磨心者。謂諸菩薩善根無缺善根力
持。由此力故則能三種練磨其心。心無退屈。初當顯示第一練磨心。謂人趣中無量世界無量
有情剎那剎那能證無上正等菩提。云何我今獨不能證。次當顯示第二練磨心。謂諸菩薩作是
思惟。我此意樂離諸障礙波羅蜜多。慳等障礙皆無有故。不由功用波羅蜜多當得圓滿。此圓
滿故。證佛菩提。後當顯示第三練磨心。有障善者。謂由世善而成其善。無性釋：「諸有障
善者，謂有成就諸世間善。未能永斷所對治障故，說名有障。」<wi>此有障善。</wi>尚命終時
即便可愛一切自體圓滿而生。況我今者由無障善而成其善。不當成佛無上菩提。無有是處。</xa>

<xa>此中有頌</xa>

<pb n="178"/>
<xa>人趣諸有情　處數皆無量　念念證等覺　故不應退屈</xa>

<xa>諸淨心意樂　能修行施等　此勝者已得　故能修施等</xa>

<xa>善者於死時　得隨樂自滿　勝善由永斷　圓滿云何無</xa>

<xa>復以伽陀顯如是義。故不應退屈者。由上因緣策持其心令不怯弱謂生是心我不能證無
上菩提。諸淨心者。是非不善無記心義。謂或有人以其散亂無記之心而行施等。如是外道以
不善心而行施等。若求無上正等菩提是最勝善。故名淨心。此勝者已得故能修施等者。最勝
菩薩名爲勝者。此之意樂菩薩已得。是故能修施等諸度。即是已得能斷慳等所治心義。等者
。取始從尸羅乃至般若波羅蜜多。善者於死時得隨樂自滿者。是乃至得非想非非想處義。勝
善由永斷圓滿云何無者。是由永斷障而成勝善圓滿佛果云何無義。</xa>

<xa>三　別釋斷四處</xa>

<xa>由離聲聞獨覺作意。斷作意故。由於大乘諸疑離疑。以能永斷異慧疑故。由離所聞所
思法中我我所執。斷法執故。由於現前現住安立一切相中無所作意無所分別。斷分別故。此
中有頌。</xa>

<xa>現前自然住　安立一切相　智者不分別　得最上菩提</xa>

<xa>今當顯示斷除四處。一、斷作意。二、斷異慧疑。三、斷法執。四、斷分別。
斷作意故者。謂斷聲聞等諸作意故。以能永斷異慧疑故者。謂於大乘甚深廣大。能永斷除異
慧及疑。此中異慧。謂鄙惡慧。於理動搖。疑謂猶豫。由於大乘諸疑離疑者。謂於大乘安立
法相三自性教。謂若說諸法皆無自性無生無滅本來寂靜自性涅槃諸如是等永無異門。依徧計
所執自性而說。若說諸法如幻陽燄夢想光影影像谷響水月變化諸如是等虛妄異門。依依他起
自性而說。若說諸法真如實際無相勝義法界空性諸如是等真實異門。依圓成實自性而說。於
此一切異慧及疑永無復轉。由離所聞所思法中我我所執者。此中意說斷除法執。斷法執故者
。乃至所聞所思法中執我我所終不於彼如實悟入。<si>無性釋：</si>「謂我能聞我能思覺我所
聽聞我所思義，如是執著一切皆無。」　印順記：抉擇正見（第二斷）與正行（第三斷）不
<pb n="179"/>
同，正見重在明辨抉擇，正行重在離執。先要由抉擇正見，理解有其所有，無其所無，纔能
不墮斷常，引發無所住的正行，這是因解而行的正軌。由於現前現住安立一切相中無
所作意無所分別者。謂加行無分別智轉時。如理作意住一切定心。諸相作意分別皆斷。斷分
別故者。謂於現前色等現住。及骨鎖等定所安立一切所緣諸境界相。皆不作意無所分別。由
無分別。方便能入。若異分別。終不能入。<si>王疏：</si>「斷分別者，將入見道，了知如是
唯識等相，亦是自心虛妄現故，未能實證真唯識相；由是因緣即於彼相，無所作意，無所分
別；由此便能，遣除諸相，實證現觀，得無分別智。」<wi>現前自然住等頌。</wi>唯顯最後所
斷義。</xa>

<xa>E　由何云何而得悟入</xa>

<xa>由何云何而得悟入。</xa>

<xa>爲顯由此如是悟入。故爲此<ask>問。</ask></xa>

<xa>由聞熏習種類。如理作意所攝似法似義有見意言。</xa>

<xa>由此悟入今當顯示。此中由聞熏習種類者。謂由聞熏習爲因。即前所說悟入任持大乘
熏習等所生故。應知是圓成實自性所攝。</xa>

<xa>由四尋思。謂由名義自性差別假立尋思。及由四種如實徧智。謂由名事自性差別假立
如實徧智。如是皆同不可得故。以諸菩薩如是如實爲入唯識勤修加行。即於似文似義意言推
求文名唯是意言。推求依此文名之義亦唯意言。推求名義自性差別唯是假立。若時證得唯有
意言。爾時證知若名若義自性差別皆是假立。自性差別義相無故同不可得。由四尋思及由四
種如實徧智。於此似文似義意言。便能悟入唯有識性。</xa>

<xa>如是悟入今當顯示。由四尋思者。謂由名義自性等文之所顯說。四尋思<si>　參閱
卷五、一頁</si>「由名前覺無」等文。　瑜伽師地論卷三十六：「云何名爲四種尋思？一者名尋
思，二者事尋思，三者自性假立尋思，四者差別假立尋思。名尋思者，謂諸菩薩，於名唯見
名，是名名尋思。事尋思者，謂諸菩薩，於事唯見事，是名事尋思。自性假立尋思者，謂諸
<pb n="180"/>
菩薩，於自性假立唯見自性假立，是名自性假立尋思。差別假立尋思者，謂諸菩薩，於差別
假立唯見差別假立，是名差別假立尋思。此諸菩薩於彼名事，或離相觀，或合相觀。依止名
事合相觀故，通達二種自性假立、差別假立。」　雜集論卷十一：「復次於諸法中正勤觀察
四道理已，云何而起尋思？謂起四種尋思，一名尋思，二事尋思，三自體假立尋思，四差別
假立尋思。名尋思者，謂推求諸法名身句身文身自相皆不成實。由名身等是假有故，觀彼自
相皆不成實。事尋思者，謂推求諸法蘊界處相皆不成實，由諸蘊等如名身等所宣說事皆不成
實，是故觀彼相不成實。推求者，是觀察義。自體假立尋思者，謂於諸法能詮所詮相應中推
求自體唯是假立言說因性。能詮所詮相應者謂此二種互爲領解因性，所以者何？善名言者，
但聞能詮，由憶念門便於所詮得生領解。或但得所詮，由憶念門便於能詮得生領解。於如是
種類共立相應中眼等自相唯是假立。但於肉團等名言因中起此名言故。若如是觀察是名自體
假立尋思。差別假立尋思者，謂於諸法能詮所詮相應中推求差別唯是假立名言因性。所以者
何？以於能詮所詮相應中推求若常無常、有上無上、有色無色、有見無見等差別相，唯是假
立名言因性，如是觀察是名差別假立尋思。」<wi>及由四種如實徧智者。</wi>謂由名事自性差
別假立等文之所顯說。如實徧知若名若事自性差別皆是假立於中實義皆不可得。是故說言如
是皆同不可得故。又先推求若名若義自性差別唯是假立。後如實知如是真實皆不可得。於推
求時名爲尋思。<si>印順記：</si>「推求觀察叫尋思。」　無性釋：「依如先說能悟入具發起
如實所作方便，於加行時推求行見假有實無方便因相說名尋思。」若如實知不可得時
。即名四種如實徧智。<si>無性釋：</si>「了知假有實無所得決定行智方便果相名如實智。」</xa>

<xa>F　何所悟入　如何悟入</xa>

<xa>於此悟入唯識性中。何所悟入。如何悟入。入唯識性。相見二性。及種種性。若名。
若義。自性。差別。假自性差別王疏：世俗諦中無倒世間極成，此中但名自性差別。若有顛
倒，與世相違所立自性差別，說名<wi>假自性差別</wi>。邵牛二居士云：假有二種。一
、有體施設假，如色心心所等。二、無體施設假，如不相應行等。此中假自性差別，就無體
假說也。　義。如是六種義皆無故。所取能取性現前故。一時現似種種相義而生起故
。如闇中繩。顯現似蛇。譬如繩上。蛇非真實。以無有故。若已了知彼義無者。蛇覺雖滅。
繩覺猶在。若以微細品類分析。此又虛妄色香味觸爲其相故。此覺爲依。繩覺當滅。如是於
彼似文似義六相意言伏除非實六相義時。唯識性覺猶如蛇覺亦當除遣。<si>唯識性覺猶如
蛇覺亦當除遣</si>　<si>王疏：</si>若執有實唯識性亦是徧計所執，如於繩上所起蛇覺，亦當除遣
<pb n="181"/>
。除遣唯識性覺所依，謂由圓成實自性覺智，故能除遣微細所執唯識義覺也。　無性釋：如
是依止唯識顯現依他起覺捨於六義徧計執覺。（如依繩覺捨於蛇覺），如依色等細分之覺除
遣繩覺，如是依止圓成實覺遣依他起迷亂之覺。如有頌言：於繩謂蛇智，見繩了義無，證見
彼分時，知如蛇智亂。　印順記：「要知道：有漏位上的依他心，就是能徧計，它沒有不與
顯現爲義的所徧計構成密切的聯繋，有則俱有，無則俱無。起初觀有心無境，悟解心上現起
的義相無義；但再加觀察，覺知這唯心所現之想，還是義相，無有實體的。於是乎漸觀漸微
，達到一切相不顯現，能徧計的心也不生，進入了「一切法不生則般若生」的聖境。」
<si>由圓成實自性覺故。</si></xa>

<xa>今於此中問所悟入王疏：<wi>何所悟入者</wi>，所悟入<wi>義</wi>，謂有三
<wi>種</wi>，一、入唯識性，唯是意言，唯是識也。二、入相見二性。三、悟入種種性
。　及悟入譬。唯識性者。唯有識性。相見二性者。顯示有相有見之識。顯現似因似
所建立。故名爲相。種種性者。唯是一識顯現似有種種相生。非速疾故別別而現。於此悟入
唯識性中如是三種爲所悟入。一時現似種種相義而生起故者。謂似種種名句文相而生起故。
及似種種依止此義而生起故。此中繩喻。顯示悟入三種自性。伏除非實六相義時者。謂於遣
滅六相義時。此中遣滅名爲伏除。</xa>

<xa>G　悟入所知相</xa>

<xa>如是菩薩。悟入意言似義相故。悟入徧計所執性。悟入唯識故。悟入依他起性。云何
悟入圓成實性。若已滅除意言聞法熏習種類唯識之想。爾時菩薩已遣義想。一切似義無容得
生。故似唯識亦不得生。由是因緣。住一切義無分別名。無性釋：「一切法是契經等，名所
依行處，名一切義。名有十種，前九種名有所分別，其第十名於一切義無所分別。」　王疏
：爾時觀一切義若境若識無有分別皆同一名，所謂無名。又如說言，一切諸法皆同一相，所
謂無相。無相之相是爲諸法實相，無名之名是<wi>一切義無分別名</wi>。
<si>於法界中便得現見相應而住。</si>爾時菩薩平等平等所緣能緣無分別智已得生起。由此菩薩名
已悟入圓成實性。</xa>

<xa>悟入意言似義相故悟入徧計所執性者。謂知諸義唯是徧計分別所作。由是故言悟入徧
計所執自性。悟入唯識故悟入依他起性者。舉其唯識即取意言。了知一切唯意言性。由此悟
<pb n="182"/>
入依他起性。一切似義無容得生者。謂無如是品類實義可似其生。無性釋：「<si>一切似
義無容得生者</si>，即是都無有能似義而生起義。」　故似唯識亦不得生者。謂唯
識相亦不得起。何以故。計有識時即有義故。從是已後。現證真如。此現證位不可宣說。內
自證故。爾時菩薩平等平等所緣能緣無分別智已得生起者。所緣謂真如。能緣謂真智。此二
平等譬如虛空。即是不住所取能取二種性義。由不分別所取能取。是故說名無分別智。如是
悟入圓成實性。</xa>

<xa>此中有頌</xa>

<xa>法補特伽羅　法義略廣姓　不淨淨究竟　名所行差別</xa>

<xa>如前所說住一切義無分別名。何等爲名。幾品類義。爲答此<ask>問。</ask>以頌顯示名類差別。
此中法名者。謂色受眼耳等。補特伽羅名者。謂佛及隨信行等。又法名者。謂契經等。義名
者。謂依此法義。略名者。謂有情等。廣名者。謂彼一一各別能詮。姓名者。謂諸字本母。
不淨名者。謂諸異生。淨名者。謂有學等。究竟名者。謂一切法總相所緣。是諸菩薩所緣名
類略有十種。一法名謂眼等。二補特伽羅名謂我等。三法名謂十二分教。四義名謂此十二分
教所詮諸義。五略名謂一切法爲無爲等。六廣名謂色受等及虛空等。七姓名謂阿字爲初訶字
爲後。八不淨名謂諸異生。九淨名謂諸見諦。十究竟名謂一切法總相所緣。即是二智所緣境
界。謂出世智及後得智。以一切法真如實際爲所緣故。以一切法種種相別爲所緣故。如十地
等。此中意取於一切義總相緣智所緣境界。如是品類。是諸菩薩名所行別。</xa>

<xa>如是菩薩悟入唯識性故。悟入所知相。悟入此故。入極喜地。善達法界。無性釋：「
<wi>善達法界者</wi>，於此法界深作證故。」<wi>生如來家。</wi>得一切有情平等心性。
得一切菩薩平等心性。得一切佛平等心性。此即名爲菩薩見道。</xa>

<xa>生如來家者。由此能令諸佛種姓無斷絕故。無性釋：「<wi>生如來家者</wi>，謂
佛法界名如來家，於此證會故名爲生。於此所緣勝智生故，轉先所依生餘依故，紹繼佛種令
不斷絕，如餘續生餘眾同分，所生能生相續不斷託所生家，如是般若波羅蜜多證佛法界，名
於中生，名真佛子。由此般若波羅蜜多於佛法界能正作證，樹自相續自在現前，故名爲生。
」<wi>得一切有情平等心性者。</wi>由作是思如我自身欲般涅槃一切有情亦如是故。得一切菩
<pb n="183"/>
薩平等心性者。由得菩薩等意樂故。得一切佛平等心性者。由此位中得佛法身證得此故得一
切佛平等心性。又得一切有情平等心性者。謂證自他平等性故。如於自身欲盡眾苦。於他亦
爾。得一切菩薩平等心性者。謂與一切菩薩意樂加行皆平等故。得一切佛平等心性者。見彼
法界與己法界無差別故。</xa>

<xa>H　悟入義利</xa>

<xa>復次。爲何義故入唯識性。由緣總法出世止觀智故。由此後得種種相識無性釋：「
<si>種種相識者</si>，謂安立諸法因性果性有上無上等，即是所取能取分義。」
智故。爲斷及相阿賴耶識諸相種子。爲長能觸法身種子。<si>無性釋：</si>「<si>爲長能觸
法身種子者</si>，爲欲增長一切大乘多聞熏習，由此爲先得法身故。」<wi>爲轉所依。</wi>
<si>無性釋：</si>「<wi>爲轉所依者</wi>，通達真如諸心心法離垢生故，或復真如善清淨
故。」　印順記：「轉賴耶的染依，得法身的淨依，名爲轉所依。或可約捨徧計執性而證圓
成實性說。」<wi>爲欲證得一切佛法。</wi>爲欲證得一切智智。入唯識性。又後得智。於一切
阿賴耶識所生。一切了別相中。見如幻等性無倒轉。是故菩薩譬如幻師於所幻事。於諸相中
及說因果常無顛倒。</xa>

<xa>由緣總法無性釋：「<wi>由緣總法者</wi>，緣一切總相所顯真如爲境，謂大乘教
中所說一切法皆真如爲性，故緣真如即是解了一切法性，若不爾者雖經多時無分別智亦應不
生。」<wi>出世止觀智故者。</wi>謂由止觀所顯智故。爲斷及相阿賴耶識諸相種子者。此中及
相。是及因義。於阿賴耶識中諸雜染法種子。名阿賴耶識諸相種子。復舉相者。爲欲顯示即
彼種子是所緣相。如是說已顯彼種子因果俱斷。<si>無性釋：</si>「<si>爲斷及相阿賴耶識
諸相種子者</si>，爲斷阿賴耶識中似色等相諸法種子及能熏相，此即說斷種子因果。」
若無分別智斷一切障證得佛法。此後得智復何所用。無分別智不能宣說諸因果法。無分
別故。由是因緣。須後得智宣說所有諸因果法常無顛倒。譬如幻師於所幻事。於一切阿賴耶
識所生者。謂阿賴耶識爲因。一切了別相中者。謂識爲因。見相分中。由後得智見如幻等。
及宣說時皆無顛倒。</xa>

<xa>I　入依止</xa>

<pb n="184"/>
<xa>於此悟入唯識性時。有四種三摩地。是四種順決擇分依止。云何應知。應知由四尋思
。於下品無義忍中有明得三摩地。是煖順決擇分依止。於上品無義忍中有明增三摩地。是頂
無性釋：「最居其上，故名爲<wi>頂</wi>。」王疏：「尋思位極故名爲頂。」順
決擇分依止。復由四種如實徧智<si>無性釋：</si>「<wi>復由四種如實徧智者</wi>， 謂
如先說於名事等不可得中已得決定，如是轉時悟入唯識。似名等現，決定了知都無有義。」
<xa>已入唯識。於無義中已得決定。有入真義一分三摩地。是諦順忍依止。</xa><si>無性釋
：「</si><wi>入真義一分三摩地者</wi>，唯能通達所取無故，名入一分。由於此中了達義無
，未能伏彼能取行相唯識令無，是故說此名諦順忍所依止定。順謂親近。依所取無，令能取
無。」<wi>從此無間伏唯識想。</wi>有無間三摩地。是世第一法依止。應知如是諸三摩地是現
觀邊。</xa>

<xa>於一切處入真觀時。皆有四種順決擇分。無性釋：「言決擇者，即是現觀。此分即是
法無我忍。引此善根，說名爲順。」　俱舍卷二十三：「此煖頂忍世第一法四殊勝善根，名
順決擇分。依何義建立順決擇分名？決謂決斷，擇謂簡擇，決斷簡擇謂諸聖道，以諸聖道能
斷疑故，及能分別四諦相故。分謂分段，此言意顯所順唯是見道一分。決擇之分，故得決擇
分名。此四爲緣，引決擇分，順益彼故，得順彼名，故此名爲順決擇分。」　故於此
中亦應顯示。是順決擇分依止者。謂決擇分因所依止義。於下品無義忍忍可印證之觀
慧，又忍名爲見，推度性故。<wi>中有明得三摩地者。</wi>謂於無義中起下品愛樂。以其明名
顯下品無義智。三摩地名顯此無義智所依止定。<si>無性釋：</si><si>於下品無義忍中者</si>
，謂於下品覺慧愛樂諸義無所有中。明謂能照無有義智。所求果遂故名爲得（獲得）。
此定創得無義智明，故得<wi>明得三摩地名</wi>。於上品無義忍中者謂於無義中
起上品愛樂。有明增三摩地者。謂以明名顯上品無義智。三摩地名顯此無義智所依止定。諦
順忍依止者。法無我理名諦。此忍順彼名諦順忍。此云何成。謂於外無中已決定者。於無能
取亦深愛樂。應知於利順忍轉時。是現觀邊者。謂現觀時義。<si>無性釋：</si>「<si>近現
觀邊者</si>，當知即是近彼轉義。」</xa>

<xa>J　云何修道</xa>

<xa>如是菩薩已入於地。已得見道。已入唯識。於修道中云何修行。於如所說安立十地。
攝一切經皆現前中。由緣總法出世後得止觀智故。經於無量百千俱胝那庾多劫數修習故而得
<pb n="185"/>
轉依。爲欲證得三種佛身精勤修行。</xa>

<xa>於如所說安立十地者。謂於隨說安立菩薩十種地中。由緣總法者謂緣總相非分別緣。
言出世者。無分別智。後得。即是能成立智。此不應說唯是世間。由於世間未積習故。亦不
應說唯出世間。由隨世間而現前故。由是因緣不可定說。無性釋：「<wi>後得</wi>即是
清淨世間能安立智。此後得故清淨，有相境故世間。」<wi>而得轉依者。</wi>由緣總智故得轉
依。<si>無性釋：</si>「謂經多劫修無分別後得智故而得轉依，謂心心法相續清淨。」
爲欲證得三種佛身精勤修行者。謂我當證三種佛身故勤修行。</xa>

<xa>K　現觀差別</xa>

<xa>聲聞現觀。菩薩現觀。有何差別。謂菩薩現觀與聲聞異。由十一種差別應知。一由所
緣差別。以大乘法爲所緣故。二由資持印順記：「修福慧的資糧，能生任持的力量，能引發
現觀入證的功德，叫<wi>資持</wi>。」<wi>差別。</wi>以大福智二種資糧爲資持故。三由
通達差別。以能通達補特伽羅法無我故。四由涅槃差別。攝受無住大涅槃故。五由地差別。
依於十地而出離故。六七由清淨差別。斷煩惱習。淨佛土故。八由於自他得平等心差別。成
熟有情加行無休息故。九由生差別。生如來家故。十由受生差別。常於諸佛大集會中攝受生
故。十一由果差別。十力無畏不共佛法無量功德果成滿故。</xa>

<xa>由涅槃差別者。以菩薩現觀攝受無住大般涅槃。聲聞不爾。無性釋：「菩薩現觀攝受
悲慧方便資糧生死涅槃無所住著以爲涅槃。聲聞現觀唯住無爲以爲涅槃。」　現觀：「智不
住生死，悲不住涅槃。」<wi>由清淨差別者。</wi>以菩薩現觀永斷煩惱及諸習氣。能淨佛土。
聲聞不爾。</xa>

<xa>Ⅱ　偈頌</xa>

<xa>A　本論自頌</xa>

<xa>此中有二頌。</xa>

<pb n="186"/>
<xa>名事互爲客　其性應尋思　於二亦當推　唯量及唯假</xa>

<xa>實智觀無義　唯有分別三　彼無故此無　是即入三性</xa>

<xa>將入真觀。故說二頌。名事事即義，見本卷八頁四尋思釋。互爲客其性
應尋思者。謂名於事爲客。事於名爲客。非稱彼體故。由定而觀。故名尋思。於二亦當推唯
量及唯假者。應當推尋義之自性差別並無。唯有識量。唯有自性差別假立。言實智者。應知
即是如實徧智。謂由四種尋思爲因。發生四種如實徧智。所言觀無義唯有分別三者。謂觀於
義本無所有。唯有三種虛妄分別。謂名分別。自性分別。差別分別。彼無故此無者。謂義無
故。分別亦無。何以故。若有所分別義。可有能緣分別。由義無所有故。當知分別亦無。是
即入三性者。謂於此中悟入三性。觀見名事互爲客故。即是悟入徧計所執性。觀見二種本無
有義。唯有分別量唯有名自性差別假立故。即是悟入依他起性。亦不觀見此分別故。即是悟
入圓成實性。如是名爲悟入三性。</xa>

<xa>B引分別瑜伽論　頌</xa>

<xa>復有教授二頌。如分別瑜伽論說。</xa>

<xa>菩薩於定位　觀影唯是心　義想既滅除　審觀唯自想</xa>

<xa>如是住內心　知所取非有　次能取亦無　後觸無所得</xa>

<xa>爲入真觀。授以正教。於此義中說其二頌。菩薩依定位觀影唯是心者。謂觀似法似義
影像。唯是其心。誰能觀謂菩薩。在何位。於定位。義想既滅除審觀唯自想者。謂此位中義
想既遣。審觀似法似義之相唯是自心。如是住內心者。如攝自心住於無義。即是令心住於內
心。知所取非有者。謂了所取義無所有。次能取亦無者。由所取義既是非有。故能取心能取
之性亦不得成。後觸無所得者。謂從此後觸證真如。由此真如無所得故。名無所得。無性釋
：「<wi>後觸無所得者</wi>，謂從此後證無二性所得真如。」　瑜伽卷八十五：「由一
切相皆遠離故名無所得。」</xa>

<pb n="187"/>
<xa>C　引大乘莊嚴經　論頌</xa>

<xa>復有別五現觀伽陀如大乘經莊嚴論說。</xa>

<xa>福德智慧二資糧　菩薩善備無邊際</xa>

<xa>於法思量善決已　故了義趣唯言類</xa>

<xa>若知諸義唯是言　即住似彼唯心理</xa>

<xa>便能現證真法界　是故二相悉蠲除</xa>

<xa>體知離心無別物　由此即會心非有</xa>

<xa>智者了達二皆無　等住二無真法界</xa>

<xa>慧者無分別智力　周徧平等常順行</xa>

<xa>滅依榛梗過失聚　如大良藥消眾毒</xa>

<xa>佛說妙法善成立　安慧并根法界中</xa>

<xa>了知念趣唯分別　勇猛疾歸德海岸</xa>

<xa>復有現觀伽陀。如經莊嚴論說。其中難解於此顯示。福德智慧二資糧菩薩善備無邊際
無性釋：「言<wi>善備</wi>者，是圓滿義。經無數時差別圓滿，名<wi>無邊際</wi>
。」<wi>者。</wi>資糧有二種。一福德資糧。二智慧資糧。謂施等三波羅蜜多。是福德資糧。
第六般若波羅蜜多。是智慧資糧。精進波羅蜜多。二資糧攝。何以故。若爲智慧而行精進。
是智慧資糧。若爲福德而行精進。是福德資糧。如是靜慮波羅蜜多亦通二種。若緣無量而修
靜慮。是福德資糧。餘是智慧資糧。如是資糧是誰所有。謂諸菩薩。長遠難度名無邊際。如
<pb n="188"/>
無邊語非無有邊。但以多故得無邊稱。此亦如是。於法思量善決已者。要由定後思惟諸法。
方善決定非餘所能。故了義趣唯言類者。謂了知諸義唯意言爲因。若知諸義唯是意言。即住
似彼唯心理者。謂若了知似義顯現唯是意言。即住似義唯心正理。便能現證真法界是故二相
悉蠲除者。謂從此後現證真如。永離所取能取二相。如入現證。次當顯示。體知離心無別物
由此即會心非有者。體知離心無所緣義。彼無有故。即會能緣心亦非有。知者了達二皆無者
。謂諸菩薩了達此二悉皆是無。等住二無真法界者。謂平等住離義離心真實法界。慧者無分
別智力者。謂諸菩薩無分別智所有勢力。周徧平等常順行者。於平等中隨順而行。觀契經等
一切諸法猶如虛空性平等故。內外諸法皆如是觀。故名周徧。常者時恆。<si>無性釋：</si>「
<wi>周徧平等常順行者</wi>，謂總內外，故名周徧。如所取無能取亦爾，故名平等。隨
順觀察契經等法其性平等，譬如虛空，故名順行。」滅依榛梗過失聚如大良藥消眾毒
者。滅謂除滅。依謂所依。即所依中雜染法因極難了故。如溪谷林榛梗難入。過失聚者。是
雜染法熏習自性。<si>無性釋：</si>依謂一切雜染法因。諸雜染法，名爲過失。習氣積集，故
名爲聚。<wi>佛說妙法善成立安慧并根法界中者。</wi>謂由佛教善安其慧置真如中。及能緣彼
根本心中。根本心者。謂緣如來所有正教總爲一相。應知即是無分別心。了知念趣唯分別者
。謂彼安住根本心已。爲說正教。由後得智念諸義趣。知此念趣唯是分別。<si>印順記：</si>
「念是意念，趣是種種的義相，這種種義相，皆是意念上所現起的，實際上皆無所有，
<si>唯是分別。</si>」<wi>勇猛疾歸德海岸者。</wi>謂諸菩薩由無分別智及後得智巧方便故。
速趣佛果功德海岸。<si>無性釋：</si>「謂如來地超度無邊因位功德，名<wi>德海岸</wi>
。如有頌言：證三菩提時，頓成圓滿果，度無邊德海，至無等等位。」如是五頌總略
義者。謂第一頌顯資糧道。第二初半顯加行道。後半第三顯於見道。第四一頌顯於修道。第
五一頌顯究竟道。<si>印順記：</si>「五頌各配一位，見於世親的大乘莊嚴經論釋，陳隋二譯
的世親攝論釋也如此，這比較接近原意。」</xa>

<wi>攝大乘論世親釋集註卷六</wi>

<sarticle>攝大乘論世親釋集註卷七</sarticle>

<wi>無著菩薩造論</wi>

<wi>世親菩薩釋論</wi>
<pb n="189"/>

<wi>唐三藏法師玄奘譯</wi>

<wi>比丘智敏集註</wi>

<wi><bz>〔2018版〕</bz></wi>

<wi>（內部整理資料 僅供學習參考）</wi>


<wi>彼入因果分第五</wi>

<xa>Ⅰ　總明因果</xa>

<xa>如是已說入所知相。彼入因果云何可見。謂由施戒忍精進靜慮般若六種波羅蜜多。云
何由六波羅蜜多得入唯識。復云何六波羅蜜多成彼入果。謂此菩薩不著財位。不犯尸羅。於
苦無動。於修無懈。於如是等散動因中不現行時心專一境。便能如理簡擇諸法。得入唯識。
菩薩依六波羅蜜多入唯識已。證得六種清淨增上意樂所攝波羅蜜多。是故於此。設離六種波
羅蜜多現起加行。由於聖教得勝解故。及由愛重隨喜欣樂諸作意故。恒常無間相應方便。修
習六種波羅蜜多速得圓滿。</xa>

<xa>若於爾時得入唯識。即於是時證得清淨增上意樂波羅蜜多。現起加行者。謂波羅蜜多
現行加行。由於聖教得勝解者。謂即於此波羅蜜多相應聖教。雖極甚深而能信解。愛重作意
者。謂即於彼見勝功德深生愛味。無性釋：「<wi>隨喜作意</wi>者，謂於十方一切世界
他相續中，或於各別自相續中波羅蜜多，深心慶喜。」<wi>欣樂作意者。</wi>謂如已到最勝彼
岸諸佛所得清淨意樂。願我及彼一切有情亦當證得。</xa>

<xa>此中有三頌。</xa>

<xa>已圓滿白法　及得利疾忍　菩薩於自乘</xa>
<pb n="190"/>

<xa>甚深廣大教　等覺唯分別　得無分別智</xa>

<xa>希求勝解淨　故意樂清淨　前及此法流</xa>

<xa>皆得見諸佛　了知菩提近　以無難得故</xa>

<xa>由此三頌。總顯清淨增上意樂有七種相。謂資糧故。堪忍故。所緣故。作意故。自體
故。瑞相故。勝利故。如其次第諸句伽陀應知顯示。</xa>

<xa>如是清淨增上意樂有何等相而能攝彼波羅蜜多。爲答此<ask>問。</ask>次說三頌顯示其相。無性
釋：「總顯清淨增上意樂有八種相」，在「作意故」下加「對治故」一相，得無分別智者即
是對治。<wi>已圓滿白法者。</wi>謂先於彼勝解行地善備資糧。故於此中白法圓滿。及得利疾
忍者。忍有三品。謂輭中上。此中最上名利疾忍。由是所緣而得清淨次當顯示。菩薩於自乘
甚深廣大教者。謂於大乘名於自乘。此中宣說無量甚深廣大事故。法無我性。名甚深事。虛
空藏等諸三摩地。名廣大事。由是作意而得清淨次當顯示。等覺唯分別得無分別智者。謂若
覺知一切諸法唯有分別。即能獲得無分別智。<si>無性釋：</si>「<wi>等覺唯分別</wi>者
，覺一切法唯有分別，是謂作意。」「<wi>得無分別智</wi>者，即是對治。」意
樂自體次當顯示。希求勝解淨故意樂清淨者。欲及勝解俱清淨故意樂清淨。應知此中欲名希
求。信名勝解。意樂瑞相次當顯示。前及此法流皆得見諸佛者。前謂意樂清淨位前。此謂意
樂清淨位中。皆得見佛是其瑞相。言法流。謂定位中。意樂勝利次當顯示。了知菩提近以無
難得故者。謂此位中見菩提近。得彼能得勝方便故。得不爲難。此三頌中顯示清淨增上意樂
。有如是資糧。如是堪忍。如是所緣。如是作意。如是自體。如是瑞相。如是勝利。由此三
頌。成立清淨增上意樂所有體相。</xa>

<xa>Ⅱ　十門分別</xa>

<xa>A　長行</xa>

<xa>一　數</xa>
<pb n="191"/>

<xa>何因緣故波羅蜜多唯有六數。成立對治所治障故。證諸佛法所依處故。隨順成熟諸有
情故。爲欲對治不發趣因故。立施戒波羅蜜多。不發趣因。謂著財位及著室家。爲欲對治雖
已發趣復退還因故。立忍進波羅蜜多。退還因者。謂處生死有情違犯所生眾苦。及於長時善
品加行所生疲怠。爲欲對治雖已發趣不復退還而失壞因故。立定慧波羅蜜多。失壞因者。謂
諸散動及邪惡慧。如是成立對治所治障故。唯立六數。又前四波羅蜜多。是不散動因。次一
波羅蜜多。不散動成就。此不散動爲依止故。如實等覺諸法真義。便能證得一切佛法。如是
證諸佛法所依處故。唯立六數。由施波羅蜜多故。於諸有情能正攝受。由戒波羅蜜多故。於
諸有情能不毀害。由忍波羅蜜多故。雖遭毀害而能忍受。由精進波羅蜜多故。能助經營彼所
應作。即由如是攝利因緣。令諸有情於成熟事有所堪任。從此已後。心未定者。令其得定。
心已定者。令得解脱。於開悟時。彼得成熟。如是隨順成熟一切有情。唯立六數。應如是知。</xa>

<xa>成立對治所治障中。失壞因謂邪惡慧者。顛倒執取。名邪惡慧。如諸外道。由邪惡慧
而失壞故。無性釋：「<wi>失壞因</wi>者謂諸散動及邪惡慧，顛倒執取諸鄙惡智名邪惡
慧。如諸外道是失壞因。」　王疏：「於證菩提，即爲失壞。」<wi>餘義可知。</wi>證諸佛法
所依處者。謂證一切佛法因故。由此第二成立因緣。波羅蜜多其數唯六不增不減。此不散動
爲依止故。如實等覺諸法真義者。依止靜慮波羅蜜多。能起般若波羅蜜多如實等覺諸法真義
。餘義可知。第三成立數因緣中隨順成熟諸有情者。謂爲隨順成熟一切有情類故。唯立六數
不增不減。其心未定令得定者。謂得靜慮波羅蜜多。心已得定令解脱者。謂得般若波羅蜜多
。於開悟時彼得成熟者。謂教授時令彼成熟。</xa>

<xa>二　相</xa>

<xa>a　六種最勝</xa>

<xa>此六種相云何可見。由六種最勝故。一由所依最勝。謂菩提心爲所依故。二由事最勝
。謂具足現行故。三由處最勝。謂一切有情利益安樂事爲依處故。四由方便善巧最勝。謂無
分別智所攝受故。五由迴向最勝。謂迴向無上正等菩提故。六由清淨最勝。謂煩惱所知二障
無障所集起故。</xa>

<pb n="192"/>
<xa>b　四句分別</xa>

<xa>b<wi>若施是波羅蜜多耶。</wi>設波羅蜜多是施耶。有施非波羅蜜多。應作四句。如於其施。
如是於餘波羅蜜多亦作四句。如應當知。</xa>

<xa>以何等相施等得名波羅蜜多。由諸世間及聲聞等亦有施等。是故決定應說其相。謂六
最勝爲施等相。所依最勝者。謂菩提心爲所依止。事最勝者。謂無有一於內外事具足現行。
唯有菩薩能具現行。無性釋：「<wi>具足現行</wi>故者，於內外事一切種類皆能捨故。
」<wi>處最勝者。</wi>謂以一切有情利益安樂爲處。方便善巧最勝者。謂三輪清淨。是此中所
取方便善巧。由無施物施者受者三分別故。如是無分別智所攝施等。得名波羅蜜多。迴向最
勝者。謂以施等迴求無上正等菩提。清淨最勝者。謂至佛果施等方淨。爾時解脱煩惱所知二
種障礙所集起故。若施是波羅蜜多耶設波羅蜜多是施耶者。是<ask>問。</ask>於答中。有施非波羅蜜多
。謂離六種最勝而行布施。有波羅蜜多非施。謂六種最勝所攝戒等。有亦施亦波羅蜜多。謂
六種最勝所攝布施。有非施非波羅蜜多。謂離六種最勝而行戒等。如是一切處作四句應知。</xa>

<xa>三　次第</xa>

<xa>何因緣故。如是六種波羅蜜多此次第說。謂前波羅蜜多隨順生後波羅蜜多故。</xa>

<xa>如是六種波羅蜜多依生前後。說此次第。</xa>

<xa>四　訓詞</xa>

<xa>復次。此諸波羅蜜多訓釋名言。云何可見。於諸世間聲聞獨覺施等善根。最爲殊勝。
能到彼岸。是故通稱波羅蜜多。又能破裂慳悋貧窮。及能引得廣大財位福德資糧。故名爲施
。又能息滅惡戒惡趣。及能取得善趣等持。故名爲戒。又能滅盡忿怒怨讎。及能善住自他安
隱。故名爲忍。又能遠離所有懈怠惡不善法。及能出生無量善法令其增長。故名精進。又能
消除所有散動。及能引得內心安住。故名靜慮。又能除遣一切見趣諸邪惡慧。及能真實品別
知法。印順記：「<wi>真實知法</wi>，即根本無分別智，因它能了知諸法的真實，
<si>品別知法，即無分別後得智，因它能了別諸法的品類差別。</si>」<wi>故名爲慧。</wi></xa>
<pb n="193"/>

<xa>今當顯示訓釋名言。且釋總名。由此一切能到彼岸。是故說名波羅蜜多。超諸世間聲
聞獨覺施等彼岸。是故通名波羅蜜多。無性釋：「於諸世間聲聞獨覺施等善根最爲殊勝能到
彼岸，是故通名波羅蜜多，到彼岸名是最勝義。」<wi>次釋別名。</wi>以於因時破慳慧施。果
時能裂一切貧窮。及於果時引大財位廣福資糧。故名爲施。又於因時息諸惡戒。果時能滅一
切惡趣。及於未來能取善趣。於現在世能得等持。故名爲戒。如是一切波羅蜜多訓釋言詞。
如應當說。及能善住自他安隱者。謂於自身不爲忿怒過失所惱。不生他苦。故得安隱。</xa>

<xa>五　修習</xa>

<xa>a　總辨五種修</xa>

<xa>云何應知修習如是波羅蜜多。應知此修略有五種。一現起加行修。二勝解修。三作意
修。四方便善巧修。五成所作事修。此中四修。如前已說。成所作事修者。諸如來任運佛事
無有休息。於其圓滿波羅蜜多。復更修習六到彼岸。</xa>

<xa>b　別辨作意修</xa>

<xa>b<wi>又作意修者。</wi>謂修六種意樂所攝愛重隨喜欣樂作意。一廣大意樂。二長時意樂。三
歡喜意樂。四荷恩意樂。五大志意樂。六純善意樂。若諸菩薩乃至若干無數大劫現證無上正
等菩提。經爾所時一一剎那。假使頓捨一切身命。及以殑伽河沙等世界盛滿七寶。奉施如來
。乃至安坐妙菩提座。如是菩薩布施意樂。猶無厭足。經爾所時一一剎那。假使三千大千世
界滿中熾火。於四威儀常乏一切資生眾具。戒忍精進靜慮般若。心恒現行。乃至安坐妙菩提
座。如是菩薩所有戒忍精進靜慮般若意樂。猶無厭足。是名菩薩廣大意樂。又諸菩薩即於此
中無厭意樂。乃至安坐妙菩提座。常無間息。是名菩薩長時意樂。又諸菩薩以其六種波羅蜜
多饒益有情。由此所作。深生歡喜。蒙益有情所不能及。是名菩薩歡喜意樂。又諸菩薩以其
六種波羅蜜多饒益有情。見彼於己有大恩德。不見自身於彼有恩。是名菩薩荷恩意樂。
無性釋：「<wi>荷恩意樂</wi>者，謂深信解諸來求者是善友故，此即信彼諸來求者施
己可愛妙果異熟，是故荷恩。」<wi>又諸菩薩即以如是六到彼岸所集善根。</wi>深心迴施一切
有情。令得可愛勝果異熟。是名菩薩大志意樂。<si>無性釋：</si>「<wi>大志意樂</wi>者
<pb n="194"/>
，謂此意樂大志相應，爲欲利益諸有情故，迴己善根施與一切。如是意樂最爲殊勝，是故說
名大志意樂。」<wi>又諸菩薩復以如是六到彼岸所集善根。</wi>共諸有情迴求無上正等菩提。
是名菩薩純善意樂。<si>無性釋：</si>「<wi>純善意樂</wi>，其義是一。立別名者，若以
施等迴求三有財位圓滿，如是意樂希求苦具似有罪故，不名純善。若以施等共諸有情迴求佛
果，如是意樂不求苦具都無罪故，說名純善。」如是菩薩修此六種意樂所攝愛重作意
。又諸菩薩於餘菩薩六種意樂修習相應無量善根。深心隨喜。如是菩薩修此六種意樂所攝隨
喜意樂。又諸菩薩深心欣樂一切有情六種意樂所攝六種到彼岸修。亦願自身與此六種到彼岸
修恒不相離。乃至安坐妙菩提座。如是菩薩修此六種意樂所攝欣樂作意。若有聞此菩薩六種
意樂所攝作意修已。但當能起一念信心。尚當發生無量福聚。諸惡業障亦當消滅。何況菩薩。</xa>

<xa>五種修中現起加行修者。謂於現起加行而修。無性釋：「<wi>現起加行修</wi>者
，謂於施等無顛倒轉。如有頌言：施者殊勝，信等具足，恭敬應時，自手施等。又如頌言：
利他加行於有情，不簡有力若無力，於一切時一切施，隨力所能廣饒益。」成所作事
修者。謂諸如來安住法身有無功用。所作佛事常無休息。於其六種波羅蜜多雖無現行。然爲
攝益諸有情故。恒常現行成所作事。<si>無性釋：</si>「<wi>成所作事修</wi>者，謂諸如
來到彼岸法雖極圓滿，爲饒益他本願力故不作功用，隨彼所能現行施等所應作事，此即是修
，爲彼修故亦名爲修。」<wi>於爾所時一一剎那者。</wi>假使以三無數劫量爲一剎那。如是剎
那積集時量。乃至菩提。經爾所時一一剎那。假使頓捨一切身命等。其義易了應隨本文。如
此次第積集時量乃至菩提。經爾所時一一剎那。假令爲起一戒等心。處在三千大千世界滿中
熾火。恒乏一切資生眾具。此言顯示住處艱難資緣乏少。<si>無性釋：</si>「<si>滿中熾火
</si>者，顯乏少勝處。<wi>常乏一切資生眾具</wi>者，顯無苦對治資生眾具，爲治諸
苦而攝受故。於四威儀者，顯志廣大，雖乏勝處及資生具，而於一切四威儀中修行戒等到彼
岸心常現前故。」<wi>此中意樂無有厭足。</wi>當知即是廣大意樂。即此長時恒無間斷。當知
即是長時意樂。長者。久也。餘義易了。諸惡業障亦當消滅者。此中意說滅彼能與異熟功能
。或對治彼往惡趣力。</xa>

<xa>六　差別</xa>

<xa>此諸波羅蜜多差別。云何可見。應知一一各有三品。施三品者。一法施。二財施。三
無畏施。戒三品者。一律儀戒。二攝善法戒。三饒益有情戒。忍三品者。一耐怨害忍。二安
<pb n="195"/>
受苦忍。三諦察法忍。精進三品者。一被甲精進。二加行精進。三無怯弱無退轉無喜足精進
。靜慮三品者。一安住靜慮。二引發靜慮。三成所作事靜慮。慧三品者。一無分別加行慧。
二無分別慧。三無分別後得慧。</xa>

<xa>於此宣說波羅蜜多品差別中顯示體性各三差別。此中何故說法施等三種差別。謂由法
施無性釋：「言<wi>法施</wi>者，謂無染心如實宣說契經等法。」<wi>故資他善根。</wi>
由財施<si>無性釋：</si>「言<wi>財施</wi>者，謂無染心捨資生具。」故資益他身
。由無畏施<si>無性釋：</si>「<wi>無畏施</wi>者，謂止損害濟拔驚怖。」故資益
他心。以是因緣故說三施。三種戒中。律儀戒者是依持戒。爲欲建立其餘二戒是故安住。所
以者何。住律儀者便能建立攝善法戒。由此修集一切佛法證大菩提。復能建立益有情戒。由
此故能成熟有情。三種忍中。耐怨害忍能忍受他所作怨害。勤修饒益有情事時由此忍力遭生
死苦而不退轉。<si>無性釋：</si>「<wi>耐怨害忍</wi>，是諸有情成熟轉因。」安
受苦忍能正忍受所遭眾苦。由此忍力於生死中雖受眾苦而不退轉。<si>無性釋：</si>「<si>
安受苦忍</si>，是成佛因，寒熱飢渴種種苦事皆能忍受無退轉故。」諦察法忍堪能
審諦觀察諸法。由此忍力建立次前所說二忍。<si>無性釋：</si>「<wi>諦察法忍</wi>，是
前二忍所依止處，堪忍甚深廣大法故。」<wi>三精進中。</wi>其體差別。即薄伽梵契經中說有
勢有勤有勇堅猛不捨善軛。彼經五句。即是此中三精進體之所解釋。由被甲精進故。最初有
勢。由加行精進故。於加行時能有精勤。由無怯弱無退轉無喜足精進故。如其次第於此後時
有勇堅猛不捨善軛。故由此三。釋彼五句。所以者何。或有最初爲求無上正等菩提雖有勢力
。而加行時不能策勵。故說有勤。雖復有勤。心或怯弱。爲對治彼。故說有勇。由有勇故。
心無退屈。應知怯弱即是退屈。心雖無怯。逢生死苦心或退轉。由此退失所求佛果。爲對治
彼。立無退轉。無退轉者。即是堅猛。故無退轉。顯示堅猛。由堅猛故。逢苦不退。有雖逢
苦能不退轉。而得少善便生喜足。由此不證無上菩提。是故次須說無喜足。是不得少生喜足
義。此即顯示不捨善軛。由是義故。說三精進。三靜慮中。安住靜慮者。由此能安現法樂住
。<wi>現法樂住</wi>　瑜伽卷十一：「或名樂住，謂於此中受極樂故。所以者何。依諸
靜慮，領受喜樂安樂捨樂身心樂故。又得定者，於諸靜慮，數數入出，領受現法安樂住故。
」　大毗婆沙卷八十一：「復次唯靜慮中具二種樂故名樂住。一、樂受樂，二、輕安樂，前
三靜慮皆具二樂，第四靜慮雖無受樂，而輕安樂勢用大勝前二樂。」<wi>引發靜慮者。</wi>由
此引發六種神通。成所作事靜慮者。謂依此故成立所作利有情事。是故說名成所作事。由此
義故靜慮有三。安立慧體有三種中。其義易了。</xa>
<pb n="196"/>

<xa>七　相攝</xa>

<xa>如是相攝。云何可見。由此能攝一切善法。是其相故。是隨順故。是等流故。</xa>

<xa>如是相攝云何可見者。此問如是波羅蜜多與諸善法互相攝義云何可見。由此能攝一切
善法者。應知由此波羅蜜多。能具足攝一切善法。彼亦能攝波羅蜜多。應知此中一切善法。
即是一切菩提分法。是其相故者。是般若相。印順記：「六波羅蜜多的體相，即是無分別智
；離了般若，根本不成其爲波羅蜜多。在般若契會空性的融攝中，施等纔能到達彼岸。所以
六波羅蜜多的體相，即是般若。」<wi>是隨順故者。</wi>應知即是信輕安等。是等流故者。謂
六神通及十力等諸餘功德。</xa>

<xa>八　所治</xa>

<xa>如是所治攝諸雜染。云何可見。是此相故。是此因故。是此果故。</xa>

<xa>如到彼岸攝諸白法前已顯示。此所對治亦攝一切諸雜染法今當顯示。是此相故者。是
貪等相。是此因故者是慳等因。所謂不信及邪見等。是此果故者。謂慳犯戒忿等諸果。</xa>

<xa>九　勝利</xa>

<xa>如是六種波羅蜜多所得勝利。云何可見謂諸菩薩流轉生死。富貴攝故。大生攝故。大
朋大屬之所攝故。廣大事業加行成就之所攝故。無性釋：<wi>大生攝故</wi>者，勝善趣
攝故名大生。<wi>朋</wi>謂親族，<wi>屬</wi>謂奴婢，<wi>廣大事業</wi>謂輪
王等，於中策勵名爲<wi>加行</wi>，所作皆辦故名<wi>成就</wi>。無諸惱害
性薄塵垢之所攝故。善知一切工論明處之所攝故。勝生無罪。乃至安坐妙菩提座。常能現作
一切有情一切義利。是名勝利。</xa>

<xa>今當顯說波羅蜜多所得勝利。勝生無罪者。非如外道雖得勝生而名有罪。雜染汙故。
又彼勝生皆是無常。波羅蜜多果非無常。由說乃至安坐妙菩提座故。又彼勝生唯能自利。不
<pb n="197"/>
能利他。由不說彼常能現作有情義利。波羅蜜多所得勝果。常能現作一切有情一切義利。無
性釋：「<wi>勝生無罪</wi>者，雖同世間得最勝生，不如世間勝生有罪，既無有罪時又
無邊，無間相續乃至菩提，非如世間唯自利益，常能現作一切有情一切義利。」如是
名爲諸到彼岸得無罪等勝果義利。</xa>

<xa>十　抉擇</xa>

<xa>如是六種波羅蜜多互相決擇。云何可見。世尊於此一切六種波羅蜜多。或有處所以施
聲說。或有處所以戒聲說。或有處所以忍聲說。或有處所以勤聲說。或有處所以定聲說。或
有處所以慧聲說。如是所說有何意趣。謂於一切波羅蜜多修加行中。皆有一切波羅蜜多互相
助成。如是意趣。</xa>

<xa>於三百頌般若波羅蜜多等經中。本爲說一波羅蜜多。乃說一切波羅蜜多。於如是說有
何意趣。於修一時一切相助。應知此中有是意趣。謂修施時防護身語。由此有戒波羅蜜多而
相助成。乃至了知施之因果。由此有慧波羅蜜多而相助成。現觀：「各各施等中，各以六種
攝，云何修甲鎧，說如六種六。」　略釋：「欲於布施等一一度中，俱攝六度而修習，此廣
大意樂所攝持之菩薩瑜伽，即披甲正行之相，界從大乘資糧道至最後心。」　無性釋：「謂
修施時，禁防忍受策勵專心能善了知業果相屬，如是施中即有餘轉。」<wi>其餘相助。</wi>如
應當知。</xa>

<xa>B　結頌</xa>

<xa>此中有一嗢柁南曰。</xa>

<xa>數相及次第　訓詞修差別　攝所治功德　互抉擇應知</xa>

<xa>次第頌前。其文易了。</xa>

<wi>彼修差別分第六</wi>

<pb n="198"/>
<xa>Ⅰ　建立十地</xa>

<xa>如是已說彼入因果。彼修差別云何可見。由菩薩十地。何等爲十。一極喜地。二離垢
地。三發光地。四燄慧地。五極難勝地。六現前地。七遠行地。八不動地。九善慧地。十法
雲地。如是諸地。安立爲十。云何可見。爲欲對治十種無明所治障故。所以者何。以於十相
所知法界。有十無明所治障住。云何十相所知法界。謂初地中由徧行義。第二地中由最勝義
。第三地中由勝流義。第四地中由無攝受義。第五地中由相續無差別義。第六地中由無雜染
清淨義。第七地中由種種法無差別義。第八地中由不增不減義相自在依止義土自在依止義。
第九地中由智自在依止義。第十地中由業自在依止義陀羅尼門三摩地門自在依止義。此中有
三頌。</xa>

<xa>徧行最勝義　及與勝流義　如是無攝義</xa>

<xa>相續無別義　無雜染淨義　種種無別義</xa>

<xa>不增不減義　四自在依義　法界中有十</xa>

<xa>不染汙無明　治此所治障　故安立十地</xa>

<xa>復次。應知如是無明於聲聞等非染汙。於諸菩薩是染汙。</xa>

<xa>依彼因果修位差別。故問答言。云何十相所知法界。謂初地分別名<wi>地</wi>，
又依持名地，種種修行功德依之而成立，依之而生起，所謂能生功德名爲地。中由徧
行義乃至第十地中由業自在依止義陀羅尼門三摩地門自在依止義。由十種相法界可知。故名
十相所知法界。謂地地中各有一相所知法界。由無明力不能了知。爲欲對治如是無明。故立
十地。又所治障有其十種。故立十地。<si>無性釋：</si>「謂於十相有十無明十所治障爲障而
住，爲斷此障修十相智，由十相智得入十地法無我智。」<wi>何等名爲所治十障。</wi>一異生
性。二於諸有情身等邪行。三遲鈍性。於聞思修而有忘失。四微細煩惱現行俱生身見等攝。
此最下品故。<si>隨錄：</si>「六識中分別身見名爲上品，惟不善故，獨頭貪等名爲中品，通
善不善，此唯無記，故名下品。」<wi>不作意緣故。</wi><si>隨錄：</si>「<si>不作意緣故</si>
<pb n="199"/>
者，即任運生義。」<wi>遠隨現行故。</wi><si>隨錄：</si><wi>遠隨現行故</wi>者，自
無始來隨逐身故。<wi>應知是微細。</wi>五於下乘般涅槃。六麤相現行。七細相現行。八於無
相作行。九於饒益有情事不作行。十於諸法中未得自在。徧行義者。謂此法界徧一切行。以
無少法非無我故。若如是知得入初地。最勝義者。謂此法界一切法中最爲殊勝。<si>無性
釋：「</si><wi>最勝義</wi>者，謂此空理一切法中最爲殊勝。」　隨錄：「識論云，謂此真
如具無邊德，於一切法最爲殊勝。清涼云，此亦由翻破戒邪行障失爲無邊德。」若如
是知。得入二地。勝流義者。謂大乘教。從此所流。最爲殊勝。<si>無性釋：</si>「<si>勝
流義</si>者，謂此所流教法最勝，故舍身命求此善說不以爲難。」</xa>若如是知得入三
地。無攝受義者。謂於此中無計我所。無攝我所。如北洲人無有繫屬。於此法界若得證時。
其中都無謂有我所。<si>無性釋：</si>「<wi>無攝受義</wi>者，謂契經等法愛斷故，不計
我所，觀此非自非他所攝。」<wi>若如是知。</wi>得入四地。相續無差別義者。謂於此中體無
有異。非如眼等隨諸有情相續差別各各有異。<si>隨錄：</si>於下乘般涅槃，障五地真俗並觀
無差別道。證相續無差別真如者，唯識云，類無別真如，以生死涅槃二皆平等，故無差別。
<xa>若如是知。得入五地無雜染清淨義者。謂於此中本無雜染。性無染故。既無雜染即無
清淨。若如是知。得入六地。種種法無差別義者。謂於此中契經等法。雖有種種差別安立。
而無有異。若如是知。得入七地。不增不減義者。謂於此中雜染減時而無有減。清淨增時而
無有增。相自在依止義者。謂此法界是相自在之所依止。於諸相中而得自在名相自在。隨所
欲相即現前故。土自在依止義者。謂此法界是土自在之所依止。於所現土而得自在名土自在
。如欲令土成金等寶隨意成故。<si>隨錄：</si>於利他中不欲行障者，華嚴經云，八地菩薩入
無生法忍，三際平等，寂滅現前，若諸佛不興此菩薩無量起智門者，彼時即入究竟涅槃，棄
捨一切利衆生事，障九地中四無礙解。<wi>若如是知。</wi>得入八地。智自在依止義者。謂此
法界無礙辯智自在所依。<si>隨錄：</si>「唯識論云：若證得此真如已，於無礙解得自在故。
此中無礙解者，於諸法義了了通達，名義無礙；諸法名字分別無滯，名法無礙；辨說言詞令
各得解，名詞無礙；十二部經隨根爲境，名樂說無礙。」<wi>若如是知。</wi>得入九地。業自
在等依止義者。謂此法界是身等業自在所依。及陀羅尼三摩地門自在所依。<si>無性釋：</si>
「謂隨所欲得身語意業用自在，依五神通隨自作業皆能成辦，得文義持諸陀羅尼自在力故，
能持一切佛所宣說文義無忘，得三摩地自在力故，於諸等至能持能斷，隨其所欲虛空藏等諸
三摩地三摩鉢底而能現前。」<wi>若如是知。</wi>得入十地。如是無明於聲聞等非染汙者。由
彼不欲入諸地故。於初地中已能通達一切諸地。何故次第復立諸地。釋此難者。雖初地中達
一切地。然由此住而得安住。由此住力建立諸地。<si>無性釋：</si>「爲欲顯示諸住現行，故
<pb n="200"/>
立後後諸地差別。謂爲安住如其所得法界勝住品別現行，非唯證得便生喜足坦然而住。」</xa>

<xa>Ⅱ　十地名義</xa>

<xa>復次。何故初地說名極喜。由此最初得能成辦自他義利勝功能故。何故二地說名離垢
。由極遠離犯戒垢故。何故三地說名發光。由無退轉等持等至所依止故。大法光明所依止故
。何故四地說名燄慧。由諸菩提分法焚滅一切障故。何故五地名極難勝。由真諦智與世間智
更互相違。合此難合令相應故。何故六地說名現前。由緣起智爲所依止。能令般若波羅蜜多
現在前故何。故七地說名遠行。至功用行最後邊故。何故八地說名不動。由一切相有功用行
不能動故。何故九地說名善慧。由得最勝無礙智故。何故十地說名法雲。由得總緣一切法智
。含藏一切陀羅尼門三摩地門。譬如大雲能覆如空廣大障故。又於法身能圓滿故。</xa>

<xa>何故初地名爲極喜。由於此時初得能辦自他俱利勝堪能故。諸聲聞等真現觀時。唯得
能辦自利堪能不得他利。故彼不生如是歡喜同諸菩薩。何故二地名爲離垢。由此地中性戒成
就。非如初地思擇護戒。性戒成故諸犯戒垢已極遠離。何故三地名爲發光。由此地中與三摩
地三摩鉢底。常不相離無退轉故。於大乘法能作光明。無性釋：謂此地中證希有定，能發智
光照了諸法故名發光。得已不失名無退轉。大法光明所依止者，謂此地中與定相應無退轉故
，於諸大乘契經等法得智光明，此地是彼所依因故，名爲發光。<wi>何故四地名爲燄慧。</wi>
由此地中安住最勝菩提分法。由住此故能燒一切根本煩惱及隨煩惱皆爲灰燼。<si>無性釋
：「</si>言<wi>燄慧</wi>者，謂此地中有慧燄故，名爲燄慧，此即一切菩提分法皆名爲燄，
燒諸障故，此菩提分多安住時令諸煩惱皆成灰燼。」<wi>何故五地名極難勝。</wi>由此地中知
真諦智是無分別。知諸世間工論等智是有分別。此二相違應修令合。能合難合令相應故。名
極難勝。何故六地名爲現前。謂此地中住緣起智。由此智力無分別住。最勝般若波羅蜜多而
得現前。悟一切法無染無淨。於第七地當成有行。第八地中當成無行。何故七地名爲遠行。
謂此地中於功用行得至究竟。雖一切相不能動搖。而於無相猶名有行。何故八地名爲不動。
由此地中所有諸相及一切行皆不能動。無分別智任運流行。何故九地名爲善慧。由此地中無
礙解智說名爲慧。此慧妙善。故名善慧。<si>無性釋：</si>「四無礙者，法義詞辯，由法無礙
自在了知一切法句，由義無礙自在通達一切義理，由詞無礙自在分別一切言詞，由辯無礙徧
於十方隨其所宜自在辯說。於此地中最初證得先未曾得<wi>無礙解智</wi>，故名<si>
善慧</si>。」<wi>何故十地名爲法雲。</wi>由此地中所有總緣一切法智譬如大雲。陀羅尼門
<pb n="201"/>
三摩地門猶如淨水。此智所藏如雲含水。<si>無性釋：</si>「言<wi>法雲</wi>者，由得總
緣一切法智，總緣一切契經等法不離真如，此一切法共相境智，譬如大雲。<si>陀羅尼門
三摩地門，猶如淨水，</si>智能藏彼，如雲含水有能生彼勝功能故。」又如大雲能
覆虛空。如是總緣一切法智。普能覆滅諸廣大障。又於法身能圓滿者。如大雲起周徧虛空。
如是此智於諸菩薩所依法身。悉能周徧。此中圓滿意說周徧。</xa>

<xa>Ⅲ　辨得差別</xa>

<xa>得此諸地云何可見。由四種相。一得勝解。謂得諸地深信解故。二得正行。謂得諸地
相應十種正法行辨中邊論卷五：「何等名爲十種法行。頌曰：謂書寫供養，施他聽披讀，受
持正開演，諷誦及思修。」<wi>故。</wi>三得通達。謂於初地達法界時。徧能通達一切地故。
<wi>得通達</wi>　無性釋：「若於初地正通達時，速能通達後一切地，此種類故。如有
頌言：如竹破初節，餘節速能破，得初地真智，諸地疾當成。」<wi>四得成滿。</wi>謂修諸地
到究竟故。</xa>

<xa>得成滿者。應知爾時修習諸地已至究竟。</xa>

<xa>Ⅳ　辨修習</xa>

<xa>A　修止觀</xa>

<xa>修此諸地云何可見。謂諸菩薩於地地中修奢摩他毗鉢舍那。由五種相修。何等爲五。
謂集總修。無相修。無性釋：「<wi>集總修</wi>者，集一切總爲一聚簡要修習，餘骨鏁
等事境界觀，亦集一切總爲一聚要略修習，爲簡彼故，說無相修，於離眾相真法界中遣事差
別而修習故。」<wi>無功用修。</wi>熾盛修。無喜足修。如是五修令諸菩薩成辦五果。謂念念
中銷融一切麤重依止離種種想得法苑樂。能正了知周徧無量無分限相大法光明順清淨分無所
分別無相現行。爲令法身圓滿成辦能正攝受後後勝因。</xa>

<xa>如一一地有五相修。今當顯示。修奢摩他毗鉢舍那。皆由五相並得修習。諸念念中銷
融一切麤重依止無性釋：「阿賴耶識名<wi>粗重依止</wi>。」<wi>者。</wi>謂煩惱障及所
<pb n="202"/>
知障無始時來熏習種子說名麤重。此二障聚。由緣總法止觀智力。念念銷融。此中意取障聚
破壞。故名銷融。或令羸捐。故名銷融。離種種想得法苑樂者。契經等法住種種性。遠離如
是種種性想。即是證得法苑之樂。於中可居。故名爲苑。<si>無性釋：</si>「<si>離種種想
得法苑樂</si>者，離我離法佛等相想，苑謂於中可以遊玩，法謂法界，法即是苑故名法苑
，於此喜悅名法苑樂，證此故名得法苑樂。」<wi>復有餘義。</wi>於隨所受尋伺法中。不起麤
顯領納觀察。但由止觀憶念光明而起微細領納觀察。能正了知周徧無量無分限相大法光明者
。謂正了達十方無邊無分限相。如善習誦文字光明。名法光明。<si>無性釋：</si>「謂正通達
十方無邊無分量相，顯照行故名<wi>法光明</wi>。」　隨錄：「三達法相，以本後二智
，周徧照了無量無邊真俗諸境，名大法光明。」<xa>順清淨分</xa><si>無性釋：</si>「當來佛果
名<wi>清淨分</wi>，此能引彼故名爲<wi>順</wi>。」<wi>無所分別無相現行者。</wi>
謂事成辦諸相應法。名順淨分無所分別無相現行。此中意取所得佛果。名事成辦。爲令法身
圓滿成辦能正攝受後後勝因者。謂第十地法身說名圓滿。第十一佛地法身說名成辦。一切因
中生佛地者最爲殊勝。是故說言能正攝受後後勝因。<si>無性釋：</si>感此（佛地）之因最爲
殊勝說名<wi>勝因</wi>，前前諸因所招集故說名<wi>後後</wi>。　「如是五修，隨
其數量得五種果。」</xa>

<xa>B　修十度</xa>

<xa>由增勝故說十地中別修十種波羅蜜多。於前六地所修六種波羅蜜多。如先已說。後四
地中所修四者。一方便善巧波羅蜜多。謂以前六波羅蜜多所集善根。共諸有情迴求無上正等
菩提故。二願波羅蜜多。謂發種種微妙大願。引攝當來波羅蜜多殊勝眾緣故。三力波羅蜜多
。謂由思擇修習二力。令前六種波羅蜜多無間現行故。四智波羅蜜多。謂由前六波羅蜜多。
成立妙智受用法樂成熟有情故。又此四種波羅蜜多。應知般若波羅蜜多無分別智後得智攝。
又於一切地中非不修習一切波羅蜜多。如是法門。是波羅蜜多藏之所攝。</xa>

<xa>由增勝故說十地中別修十種波羅蜜多者。謂十地中作如是說。初地布施波羅蜜多最爲
增勝。其餘一切波羅蜜多非不修習。隨力隨分。乃至第十地。智波羅蜜多最爲增勝。其餘一
切波羅蜜多非不修習。隨力隨分。是故說言由增勝故說十地中別修十種波羅蜜多。若總相說
。一切地中皆修一切波羅蜜多。於前六地所修六種波羅蜜多如先已說者。顯示次第別修十種
波羅蜜多。如次前經先說布施波羅蜜多。最後說智波羅蜜多。今此論中如先所說少不具足。
<pb n="203"/>
謂後四地所修四種波羅蜜多。先所未說。若於是處唯說六種波羅蜜多。即於此處方便善巧等
四波羅蜜多攝在其中。若於是處宣說十種波羅蜜多。此中唯說無分別智名爲般若波羅蜜多。
其餘方便善巧等四波羅蜜多後得智攝。是故於後四種地中。修餘四種波羅蜜多。方便善巧波
羅蜜多者。謂後四中先說第一。共諸有情者。謂以此善共諸有情。如所共有。今當顯示。謂
以此善願求無上正等菩提。作諸有情一切義利。要證菩提。此意方遂。是故若有如是思惟所
有善根皆悉迴向無上菩提作諸有情一切義利。如是名爲共諸有情。方便善巧顯示般若及以大
悲。謂以前六波羅蜜多所集善根共諸有情。此由大悲。迴求無上正等菩提。不求帝釋等富樂
果。由了知故不起煩惱。此即般若。又由具足方便善巧。不捨生死而無染汙。是故說名方便
善巧波羅蜜多。無性釋：「<wi>方便善巧</wi>者，謂不捨生死而求涅槃，是則說名方便
善巧。若以前六波羅蜜多所集善根共諸有情，爲欲饒益諸有情故不捨有情，當知是不捨生死
。若以此善迴求無上正等菩提，爲證無上佛菩提故，當知即是希求涅槃。」謂發種種
微妙大願引攝當來波羅蜜多殊勝眾緣者。<si>無性釋：</si>「求未來世到彼岸緣，亦爲饒益諸
有情故，及爲速證佛果涅槃，作是願言，若是處有到彼岸緣，願我未來當生於彼，如是等願
無量無邊，故言種種。」<wi>此顯示願波羅蜜多所作事業。</wi>此願即是波羅蜜多。是故名願
波羅蜜多。言當來者。謂爲當來此是所爲。第七轉聲。爲當來故發種種願。餘契經說有二種
力。謂思擇力及修習力。<si>無性釋：</si>「於此力中且說二種，其餘諸力亦攝在中。」
<si>若雖未有修習力者。</si>由思擇力精進修習波羅蜜多。故說由此波羅蜜多無間現行。此顯示力
波羅蜜多所作事業。謂由前六波羅蜜多成立妙智受用法樂成熟有情者。謂由般若波羅蜜多無
分別智自性等故。成立如是後得妙智。復由此智成立前六波羅蜜多。由此自爲與同法者。受
用法樂及爲成熟一切有情。<si>無性釋：</si>「由施等六成立此智，復由此智成立六種，謂數
相等種種品類，是則名爲受用法樂。由此妙智能正了知此施此戒此忍進等，如所聞法饒益一
切有情之類，是則名爲饒益有情。」<wi>如是法門是到彼岸藏所攝者。</wi>此中一切大乘教法
。皆通說名到彼岸藏。如是所引十地法門。是彼藏攝非聲聞藏。由彼攝故。一切地中皆修一
切波羅蜜多。如是諸地徧於一切諸佛國土一切諸佛同所宣說。是故最勝。由此法門是最勝故
。於最初時最勝處說。此處高廣殊妙堅牢。故名最勝。</xa>

<xa>Ⅴ　修習位時</xa>

<xa>A　長行</xa>

<pb n="204"/>
<xa>復次。凡經幾時修行諸地可得圓滿。有五補特伽羅。經三無數大劫。謂勝解行補特伽
羅。經初無數大劫修行圓滿。清淨增上意樂行補特伽羅。及有相行無相行補特伽羅。於前六
地及第七地。經第二無數大劫修行圓滿。即此無功用行補特伽羅。從此已上至第十地。經第
三無數大劫修行圓滿。此中有頌。</xa>

<xa>B　偈頌</xa>

<xa>清淨增上力　堅固心昇進　名菩薩初修　無數三大劫</xa>

<xa>有五補特伽羅經三無數大劫者。謂勝解行補特伽羅於解行地中經初無數大劫修行圓滿
。既圓滿已通達真如故。成清淨增上意樂行補特伽羅。此清淨增上意樂行徧十地中。此在六
地名有相行補特伽羅。在第七地名無相有功用行補特伽羅。此經第二無數大劫修行圓滿。入
第八地名無功用行補特伽羅。此無功用行猶未成滿。若至第九第十地中。無功用行方得成滿
。此經第三無數大劫修行圓滿。如是唯一補特伽羅。位差別故建立五種。譬如預流一來不還。</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.024.jpg"/>

<xa>如說經三無數大劫得佛菩提。無始生死數修施等數值諸佛齊於何時名最初修三無數劫
。故以伽陀顯釋此<ask>問。</ask>清淨增上力者。謂善根力及大願力。由善根力。應知所治不能降伏。
無性釋：「有善根力故能降伏所治。」<wi>由大願力。</wi>應知常值諸善知識。<si>略述：</si>
「<wi>清淨增上力</wi>：發菩提心之任持力，一由善根， 二由大願。由此二力之所任
持故，一切煩惱不能使其退轉得常值善知識。」<wi>堅固心昇進者。</wi>謂發牢固心起增進行
。牢固心者應知所發大菩提心。諸惡友力不能令捨。增進行者。應知現在及生生中善法常增
。終無退減。<si>略述：</si>「<wi>堅固心昇進</wi>：所發大菩提心，諸惡友力不能令捨
，故曰堅固。昇進者，謂從發心已，起增進行，生生善法常增，終無退轉。」餘義易
了。無煩重釋。</xa>

<wi>攝大乘論世親釋集註卷七</wi>

<sarticle>攝大乘論世親釋集註卷八</sarticle>
<pb n="205"/>

<wi>無著菩薩造論</wi>

<wi>世親菩薩釋論</wi>

<wi>唐三藏法師玄奘譯</wi>

<wi>比丘智敏集註</wi>

<wi><bz>〔2018版〕</bz></wi>

<wi>（內部整理資料 僅供學習參考）</wi>


<wi>增上戒學分第七</wi>

<si>瑜伽卷二十八云：</si>云何爲<wi>學</wi>，謂三勝學。一、增上戒學，二、增上心學
，三、增上慧學。云何增上戒學？謂安住具戒等，如前廣說，是名增上戒學。云何增上心學
？謂離欲惡不善法，有尋有伺，離生喜樂，入初靜慮，具足安住，乃至能入第四靜慮，具足
安住，是名增上心學。又諸無色，及餘所有等持等至，亦皆名爲增上心學。然依靜慮，能最
初入聖諦現正性離生，非全遠離一切靜慮，能成此事，是故靜慮最爲殊勝，故偏說爲增上心
學。云何增上慧學？謂於四聖諦等，所有如實智見，是名增上慧學。<ask>問：</ask>何緣三學名爲增上
戒心慧耶？<rep>答：</rep>所趣義故，最勝義故，名爲增上。云何所趣義？謂爲趣增上心而修淨戒，名
爲增上戒學。云何最勝義？謂若增上戒學，若增上心學，若增上慧學，唯於聖教獨有此三，
不共外道，如是名爲最勝義故名爲增上。　集異門論卷五：「<wi>增上戒學</wi>云何？
<rep>答：</rep>安住具戒，守護別解脫律儀，軌則<si>所行，悉皆具足，於微小罪，見大怖畏，受學
學處，是名增上戒學。」</si>

<xa>Ⅰ　出戒說處</xa>

<pb n="206"/>
<xa>如是已說因果修差別。此中增上戒殊勝云何可見。</xa>

<xa>Ⅱ　辮四殊勝</xa>

<xa>A　總標</xa>

<xa>如菩薩地指瑜伽師地論第十五地，中有戒品廣說菩薩律儀。正受菩薩律儀中說
。復次。應知略由四種殊勝。故此殊勝。一由差別殊勝。二由共不共學處殊勝。三由廣大殊
勝。四由甚深殊勝。</xa>

<xa>此中問<rep>答。</rep>辯諸菩薩所學尸羅。於聲聞等有大差別。故名殊勝。又此增上戒等三學。
即前所說波羅蜜多自性所攝。何故別立於先所說波羅蜜多別義建立。今當顯示。爲顯展轉相
因性故。別立三學。謂依尸羅發生靜慮。復依靜慮發生般若。</xa>

<xa>B　差別殊勝</xa>

<xa>差別殊勝者。謂菩薩戒有三品別。一律儀戒。<si>無性釋：</si>「<wi>律儀戒</wi>者，謂
正受遠離一切品類惡不善法。」<wi>二攝善法戒。</wi><si>無性釋：</si>「<si>攝善法
戒</si>者，謂正修集力無畏等一切佛法。」<wi>三饒益有情戒。</wi><si>無性釋：</si>「
<si>饒益有情戒者，謂不顧自樂，隨所堪能令入三乘捨生死苦證涅槃樂。</si>」
<si>此中律儀戒。</si>應知二戒建立義故。<si>無性釋：</si>「<si>律儀戒應知二戒建立義故</si>
者，是二戒因故，謂若防守身語意者便能無倒修集一切清淨佛法，亦能成熟一切有情令入
三乘，餘則不爾。」　王疏：「<wi>此律儀戒應知二戒建立義</wi>者，謂此律儀戒爲餘
二戒之所依止，所由建立也。所以者何？虧損律儀犯罪過者，莫由攝修善法故。自身不正，
莫由饒益有情故。」<wi>攝善法戒。</wi>應知修集一切佛法建立義故。<si>王疏：</si>「<si>
攝善法戒應知修集一切佛法建立義故</si>者，謂此攝善法戒爲依止故，乃能修集建立諸佛
十力四無畏一切佛法故。」<wi>饒益有情戒。</wi>應知成熟一切有情建立義故。
王疏：「<wi>饒益有情戒應知成熟一切有情建立義</wi>者，謂此饒益有情戒爲依止處，
乃能建立成熟有情，令得信入乃至解脫眾苦故。」</xa>

<pb n="207"/>
<xa>差別殊勝。謂聲聞等唯有一種律儀戒。無攝善法戒及饒益有情戒。菩薩具三。是故殊勝。</xa>

<xa>C　共不共學處殊勝</xa>

<xa>共不共學處殊勝者。謂諸菩薩一切性罪不現行故。與聲聞共。相似遮罪有現行故。與
彼不共。於此學處有聲聞犯。菩薩不犯。有菩薩犯聲聞不犯。菩薩具有身語心戒。聲聞唯有
身語二戒。是故菩薩心亦有犯。非諸聲聞。以要言之。一切饒益有情無罪身語意業。菩薩一
切皆應現行。皆應修學。如是應知。說名爲共不共殊勝。</xa>

<xa>共不共中。一切性罪。謂殺生等說名爲共。相似遮罪。謂掘生地斷生草等說名不共。
相似遮罪　王疏：「如掘生地，斷生草等，不由貪瞋等不善法生，然相似殺等罪，故爲遮止
世間譏慊等，遮令不作，作已成罪，故名相似遮罪。」於此學處者。謂後學處。有聲聞犯菩
薩不犯者。如兩安居。觀益有情輒行經宿。有菩薩犯聲聞不犯者。謂觀有益而故不行。是故
菩薩心亦有犯非諸聲聞者謂唯內起欲等尋思菩薩成犯非聲聞等。一切饒益有情無罪身語意業
菩薩一切皆應現行皆應修學者。謂能饒益而無有罪。如是三業菩薩應修。或雖饒益而非無。
如以女等非法之物授與他人。爲遮此事。故說無罪。</xa>

<xa>D　廣大殊勝</xa>

<xa>廣大殊勝者。復由四種廣大故。一由種種無量學處廣大故。二由攝受無量福德廣大故
。三由攝受一切有情利益安樂意樂廣大故。四由建立無上正等菩提廣大故。</xa>

<xa>種種無量學處種種無量學處<wi>　<si>印順記：</si>「三千威儀，八萬細行。</wi>
廣大者。謂諸菩薩所修學處。亦是種種亦是無量。由此於彼一切有情作成熟事及攝受事故。
攝受無量福德廣大者。謂諸菩薩攝受無量福德資糧。非聲聞故。攝受一切有情利益安樂意樂
廣大者。謂於諸有情勸令修善。名利益意樂。若即於此補特伽羅願由彼善當得勝果。名安樂
意樂。建立無上正等菩提廣大者。謂諸菩薩由此尸羅建立無上正等菩提非聲聞故。</xa>

<xa>E　甚深殊勝</xa>

<pb n="208"/>
<xa>甚深殊勝者。謂諸菩薩由是品類方便善巧。行殺生等十種作業而無有罪。生無量福。
速證無上正等菩提。又諸菩薩現行變化身語兩業。應知亦是甚深尸羅。由此因緣。或作國王
。示行種種惱有情事。安立有情毗奈耶中。又現種種諸本生事。示行逼惱諸餘有情。真實攝
受諸餘有情。先令他心深生淨信。後轉成熟。是名菩薩所學尸羅甚深殊勝。</xa>

<xa>甚深殊勝中。謂諸菩薩由是品類方便善巧者。此中顯示如是菩薩如是方便善巧功能。
謂諸菩薩若如是知如是品類補特伽羅。於此不善無間等事將起加行。以他心智了知彼心。無
餘方便能轉彼業。如實了知彼由此業定退善趣定往惡趣。如是知已生如是心。我作此業當墮
惡趣。我寧自往必當脱彼。於彼現在雖加少苦。令彼未來多受安樂。是故菩薩譬如良醫。以
饒益心。雖復殺之而無少罪。多生其福。由多福故疾證無上正等菩提。如是等戒最爲甚深。
又諸菩薩現起變化身語二業當知亦是甚深尸羅。由此道理或作國王現作種種惱有情事。安立
有情毗奈耶中。變化自體名爲變化。此中應說無厭足王化導善財童子等事。王疏：「如華嚴
入法界品，無厭足王化諸有情，化現刀山劍樹油鑊等，令受極大苦惱。令餘實有情見是罪業
果報，因生怖懼，不造諸惡，悉造善業，由是安立餘實有情於毗奈耶中。」又現種種
諸本生事者。如毗溼婆安咀羅等諸本生事。此中菩薩以其男女施婆羅門。皆是變化。示行逼
惱諸餘有情真實攝受諸餘有情者。謂諸菩薩終不逼惱餘實有情。攝受其餘實有情故。如是亦
名甚深殊勝。</xa>

<xa>F　結</xa>

<xa>由此略說四種殊勝應。應知菩薩尸羅律儀最爲殊勝。</xa>

<xa>Ⅲ　指馀廣說</xa>

<xa>如是差別菩薩學處。應知復有無量差別。如毗奈耶瞿沙方廣契經中說。</xa>

<xa>如是四種略說差別。於毗奈耶瞿沙經無性釋：「此經即是菩薩藏攝，故名方廣。」
隨錄：「瞿沙人名，義爲妙音，以人名經，名瞿沙經。」<wi>中。</wi>廣說復有百千差別。</xa>

<wi>增上心學分第八</wi>
<pb n="209"/>

<je>增上心　此是靜慮之異名，瑜伽卷十一：靜慮或名增上心，謂由心清淨增上力，正審
慮故。</je>

<xa>Ⅰ　标差別</xa>

<xa>如是已說增上戒殊勝。增上心殊勝云何可見。略由六種差別應知。一由所緣差別故。
二由種種差別故。三由對治差別故。四由堪能差別故。五由引發差別故。六由作業差別故。</xa>

<xa>爲顯增上心學殊勝。作此問<rep>答。</rep></xa>

<xa>Ⅱ　辨差别</xa>

<xa>A　所缘差别</xa>

<xa>所緣差別者。謂大乘法爲所緣故。</xa>

<xa>謂大乘法爲所緣者。諸菩薩定緣於大乘。非聲聞定。無性釋：「大乘法者，菩薩藏中
所有甚深廣大教等，聲聞等定非所能緣。」</xa>

<xa>B　种种差别</xa>

<xa>種種差別者。謂大乘光明。成唯識論卷九：「<wi>大乘光明定</wi>，謂此能發照
了大乘理教行果智光明故。」<wi>集福定王。</wi><si>成唯識論卷九：</si>「<si>集福
王定</si>，謂此自在集無邊福，如王勢力，無等雙故。」<wi>賢守。</wi><si>成唯
識論卷九：</si>「<wi>賢守定</wi>，謂此能守世出世間賢善法故。」<xa>健行</xa><si>成唯
識論卷九：</si>「<wi>健行定</wi>，謂佛菩薩大健有情之所行故。」　印順記：初地至三地
<si>－</si>大乘光明，四地至七地－集福定王，八地至九地－賢守，十地－健行。
<si>等三摩地種種無量故。</si></xa>

<pb n="210"/>
<xa>大乘光明集福定王等者。顯如是等諸三摩地種種差別。唯大乘有。聲聞乘等一種亦無。</xa>

<xa>C　對治差別</xa>

<xa>對治差別者。謂一切法總相緣智。以楔出楔道理。遣阿賴耶識中一切障麤重故。</xa>

<xa>緣總法智對治一切障礙而住。如以細楔除去麤楔。住本識中諸雜染法熏習種子。說名
爲麤。諸對治道能除彼故。是微細義。無性釋：「無分別智所緣真如，是一切法共相所顯，
故說此智名總相緣。定能發此能對治智，亦名對治。聖道微妙故如細楔。所治種子其性麤重
故如麤楔。」</xa>

<xa>D　堪能差別</xa>

<xa>堪能差別者。謂住靜慮樂。隨其所欲而受生故。</xa>

<xa>由有堪能住靜慮樂。隨有饒益諸有情處。即往彼生不退靜慮。諸聲聞等無如是事。</xa>

<xa>E　引發差別</xa>

<xa>引發差別者。謂能引發一切世界無礙神通故。</xa>

<xa>由此靜慮引發神通。一切世界皆無障礙。</xa>

<xa>F　作業差別</xa>

<xa>一　引發神通業</xa>

<xa>作業差別者。謂能振動。熾然。徧滿。顯示。轉變。往來。卷舒。一切色像皆入身中
。所往同類。或顯或隱。所作自在。伏他神通。施辯念樂。放大光明。引發如是大神通故。</xa>

<pb n="211"/>
<xa>作業差別。謂發神通所作事業。此中能動一切世界。故名振動。即彼熾然。故名熾然
。王疏：依定自在，身上發火，身下注水，身下發火，身上注水，入火界定，舉身洞然，徧
諸身分，出種種燄青黃赤白紅紫碧綠頗胝迦色（水精），是名<wi>熾燃</wi>。言
徧滿者。應知即是光明普照。言顯示者。由此威力。令無所能餘有情類。歘然能見無量世界
。及見其餘佛菩薩等。言轉變者。應知轉變一切地等令成水等。言往來者。謂一剎那普能往
還無量世界。言卷舒者。謂卷十方無量世界入一極微。極微不增。舒一極微包于十方無量世
界。世界不減。一切色像皆入身中者。謂身中現無量種種一切事業。所往同類者。謂如往詣
三十三天。色像言音與彼同類。爲化彼故。往一切處亦復如是。顯謂顯現。隱謂隱藏。所作
自在者。如變魔王作佛身等。伏他神通者。謂能映蔽一切神通。於請問者施以辯才。故名施
辯。於聽聞者施念施樂。令得定故名施念樂。放大光明者。爲欲召集遠住他方世界菩薩。引
發如是大神通者。引前所說大神通故。如是一切聲聞所無。是故殊勝。</xa>

<xa>二　引發難行業</xa>

<xa>a　正明十種難行</xa>

<xa>又能引發攝諸難行十難行故。十難行者。一自誓難行。誓受無上菩提願故。二不退難
行。生死眾苦不能退故。三不背難行。一切有情雖行邪行。而不棄故。四現前難行。怨有情
所現作一切饒益事故。五不染難行。生在世間不爲世法所染汙故。六勝解難行。於大乘中雖
未能了然於一切廣大甚深生信解故。七通達難行。具能通達補特伽羅法無我故。八隨覺難行
。於諸如來所說甚深祕密言詞能隨覺故。九不離不染難行。不捨生死而不染故。十加行難行
。能修諸佛安住。解脱一切障礙。窮生死際不作功用。常起一切有情一切義利行故。</xa>

<xa>如說菩薩修諸難行。此中何等名爲難行。一切難行。十種所顯。於中不離不染難行者
。不棄捨故。名爲不離。謂於生死不全捨離。亦不染汙。此甚爲難。餘九難行。其義易了。</xa>

<xa>b　廣辨隨覺難行</xa>

<xa>1　約六度釋</xa>

<pb n="212"/>
<xa>復次。隨覺難行中。於佛何等祕密言詞彼諸菩薩能隨覺。了謂如經言。</xa>

<xa>爲顯祕密言詞意趣。故爲此<ask>問。</ask>如經言者。總答前<ask>問。</ask>後當別釋。</xa>

<xa>云何菩薩能行惠施。若諸菩薩無少所施。然於十方無量世界廣行惠施。無性釋：「
<si>若諸菩薩無少所施等</si>者，謂諸菩薩一切有情攝爲己體通達自他平等性故，彼行施
時即菩薩施故無少施名能行施，又以一切所有財物施於一切，是故說名無少所施。又所施物
施者受者皆不可得，三輪清淨，是故說名無少所施。」略述：「無少所施者，謂所施者名也
。」<wi>云何菩薩樂行惠施。</wi>若諸菩薩於一切施都無欲樂。云何菩薩於惠施中深生信解。
若諸菩薩不信如來而行布施。云何菩薩於施策勵。若諸菩薩於惠施中不自策勵。云何菩薩於
施耽樂。若諸菩薩無有暫時少有所施。云何菩薩其施廣大。若諸菩薩於惠施中離娑洛想。云
何菩薩其施清淨。若諸菩薩殟波陀慳。云何菩薩其施究竟。若諸菩薩不住究竟。云何菩薩其
施自在。若諸菩薩於惠施中不自在轉。云何菩薩其施無盡。若諸菩薩不住無盡。<si>無性
釋：</si>「<wi>若諸菩薩不住無盡</wi>者，謂得圓滿無盡增上究竟佛果而不安住。何者起化
，爲饒益他常行惠施。」<wi>如於布施。</wi>於戒爲初於慧爲後。隨其所應當知亦爾。</xa>

<xa>云何菩薩能行惠施等者。謂諸菩薩一切有情攝爲自體。是故彼施即是己施。是此意趣
。云何菩薩樂行惠施等者。謂諸菩薩不樂修行味著等施。但樂修行菩薩淨施。無性釋：「於
來求施當施我施先施我施此等一切皆無欲樂，唯樂攀緣安住涅槃而行惠施。言味著者
。意說貪染。或有餘處名來求施。云何菩薩於惠施中深生信解等者。謂諸菩薩自得施心而行
惠施。不藉他緣。云何菩薩於施策勵等者。謂諸菩薩性自能施。慳悋斷故。不待他策。亦不
自策。任運能施。是此意趣。云何菩薩於施耽樂等者。謂諸菩薩常行施故無暫時施。一切施
故無少所施。云何菩薩其施廣大等者。謂諸菩薩依定行施。即是離欲而行施義。言娑洛者。
顯目堅實。密詮流散。今取密義。離流散想。依定行施。故成廣大。云何菩薩其施清淨等者
。謂諸菩薩拔除慳足而行惠施。殟波陀者。顯目生起。密詮拔足。波陀名足。殟名爲拔。今
取密義。拔除慳足令面傾覆而行惠施。是故說名殟波陀慳。云何菩薩其施究竟等者。謂諸菩
薩不住究竟無餘涅槃如聲聞等。是故究竟常能行施。云何菩薩其施自在等者。謂諸菩薩令施
等障不得自在而行惠施。令所治障不自在故施得自在。云何菩薩其施無盡謂諸菩薩不住涅槃
常行惠施。此中無盡。意取涅槃。不同聲聞住涅槃故。其施無盡。</xa>

<pb n="213"/>
<xa>2　約十惡釋</xa>

<xa>云何能殺生。若斷無性釋：「<wi>斷</wi>是殺義。<wi>眾生生死流轉。</wi>云何不
與取。若諸有情無有與者自然攝取。<si>無性釋：</si>「無有與者自然攝取者，是無他求自攝
益義。」印順記：攝取魔之屬。　云何欲邪行。若於諸欲了知是邪而修正行。云何能
妄語。若於妄中能說爲妄。<si>無性釋:</si>「若於妄中能說爲妄者，說妄爲妄故名妄語。如
有頌言：一切虛妄法，世尊如實說，於虛妄法中，諸行最虛妄。」<wi>云何貝戍尼。</wi>若能
常居最勝空住。云何波魯師。若善安住所知彼岸。云何綺間語。若正說法品類差別。云何能
貪欲。若有數數欲自證得無上靜慮。<wi>無上靜慮</wi>　無性釋：「諸佛身中所有靜慮
說爲無上。」<wi>云何能瞋恚。</wi>若於其心能正憎害<si>無性釋：</si>「已滅已斷是憎害義。
一切煩惱。云何能邪見。若一切處徧行邪性皆如實見。</xa>

<xa>如經中說苾芻我是能殺生等者。此中顯彼所說意趣。云何欲邪行者。謂知諸欲皆是其
邪。而修正行。無性釋：「<wi>若於諸欲了知是邪而修正行</wi>者，謂如實知若境界欲
若分別欲唯是邪亂。如有頌言：佛說貪恚癡，皆從分別起，淨不淨顛倒，此亦爲緣生。淨不
淨顛倒，爲緣而有者，彼自性皆無，故欲非真實。」<wi>云何貝戍尼者。</wi>此貝戍尼。顯目
離間語。密詮常勝空。貝者表勝。戍者表空。尼者表常。今取密義與答相應。是故答言若能
常居最勝空住。云何波魯師者。此波魯師。顯目麤惡語。密詮住彼岸。波表彼岸。魯師表住
。今取密義與答相應。是故答言善安住所知彼岸是到所知彼岸住義。<si>無性釋：</si>「所知
彼岸是一切智，佛於其中能善安住，名<wi>波魯師</wi>。<wi>云何能邪見等者。</wi>謂色
等中如實觀見徧行邪性。<si>無性釋：</si>「見一切虛妄分別邪亂爲性。」即是於彼依
他起中。如實觀見徧計所執是邪性義。於十不善業道文中。餘義易了。<si>真實名經：</si>「
大供養者是大欲，一切有情令歡喜，大供養者即大瞋，一切煩惱廣大怨。大供養者是大癡，
亦愚癡心除愚癡，大供養者即大忿，即是忿恚之怨仇，大供養者大貪欲，一切貪欲皆除斷。」</xa>

<xa>3　約甚深佛法釋</xa>

<xa>甚深佛法者。云何名爲甚深佛法。此中應釋。謂常住法是諸佛法。以其法身是常住故
。又斷滅法是諸佛法。以一切障永斷滅故。又生起法是諸佛法。以變化身現生起故又有所得
法是諸佛法八萬四千諸有情行及彼對治皆可得故。又有貪法是諸佛法。自誓攝受有貪有情爲
<pb n="214"/>
己體故。又有瞋法是諸佛法。又有癡法是諸佛法。又異生法是諸佛法。應知亦爾。又無染法
是諸佛法。成滿真如一切障垢不能染故。又無汙法是諸佛法。生在世間諸世間法不能汙故。
是故說名甚深佛法。</xa>

<xa>復有餘處契經說言。謂常住法是諸佛法。廣說乃至又無汙法是諸佛法。此中意趣今當
顯示。謂佛法身體是常住。故說此法爲常住法。<si>無性釋:</si>「法身即是轉依爲相，離一切障常
住真如無變易故，或無垢穢無有罣礙無上妙智，如無色界而非異熟是無漏故此亦常住法身所
攝無差別故，非業煩惱所能爲故。」<wi>斷滅法者。</wi>所有障垢悉皆斷滅。由此義故。即說
此法爲斷滅法。有所得法是佛法者。有情諸行八萬四千及彼對治皆有可得。故說此法名有所
得。無染法者清淨真如。一切障垢所不能染故說此法名無染法。餘義易了。無煩重釋。
<si>無性釋:</si>「佛說如是祕密言詞復有何果，謂令說者易可安立總括義故，易爲他說，即此因
故能令聞者易可受持，資糧易滿，受持教故易達法性，資糧滿故得佛證淨得大我故，法僧亦
爾，並最勝故，由此證得現法樂住，覺知彼故於智者前論義決擇入聰敏數，爲斯十利說祕密
言。」</xa>

<xa>三　引發四種樂</xa>

<xa>又能引發修到彼岸成熟有情淨佛國土諸佛法故。應知亦是菩薩等持作業差別。</xa>

<xa>前所未說作業差別。今於此中復顯菩薩等持作業。謂諸菩薩依三摩地。能修一切波羅
蜜多。又依此定。能善成熟一切有情。發神通等種種方便。引諸有情入正法故。又由此力。
能善清淨一切佛土。心得自在。隨欲能成金銀等寶諸佛土故。又由此力。能正修集一切佛法
。是三摩地作業差別。</xa>

<wi>增上慧學分第九</wi>

<wi>增上慧學分第九之一</wi>

<je>增上慧學　無性釋：「謂增上慧即是其學。若爾，此中應無依義，謂依餘慧而起於學
，是故說名增上慧學如前二學依戒而學，依定而學，非於此中依慧而學，慧即學故。應如是
<pb n="215"/>
說，其加行慧依根本學，其根本慧依後得學，其後得慧依二無間而起修學。」</je>

<xa>Ⅰ　安立相</xa>

<xa>A　標</xa>

<xa>如是已說增上心殊勝。增上慧殊勝云何可見。謂無分別智。若自性。若所依。若因緣
。若所緣。若行相。若任持。若助伴。若異熟。若等流。若出離。若至究竟。若加行無分別
後得勝利。若差別。若無分別後得譬喻。若無功用作事。若甚深。應知無分別智名增上慧殊勝。</xa>

<xa>今正至說增上慧時。此中意說無分別智名增上慧。此復三種。一加行無分別智。謂尋
思慧。二根本無分別智。謂正證慧。三後得無分別智。謂起用慧。此中希求慧。是第一增上
慧。內證慧。是第二增上慧。攝持慧。是第三增上慧。今且成立無分別智。由唯此智通因果
故。其尋思智是此智因。其後得智是此智果。所以成此兼成餘二。</xa>

<xa>B　釋</xa>

<xa>一　略釋自性</xa>

<xa>此中無分別智。離五種相以爲自性。一離無作意故。二離過有尋有伺地故。三離想受
滅寂靜故。四離色自性故。五離於真義異計度故。離此五相。應知是名無分別智。</xa>

<xa>且應先說無分別智所有自性。此中體相。說名自性。謂諸菩薩無分別智。離五種相以
爲自性。離五相者。若無作意是無分別智。睡醉悶等應成無分別智。若過有尋有伺地是無分
別智。第二靜慮已上諸地應成無分別智。若如是者。世間應得無分別智。若想受滅等位中心
心法不轉是無分別智。滅定等位無有心故智應不成。若如色自性是無分別智。如彼諸色頑鈍
無思。此智應成頑鈍無思。復有餘義。若如色性智不應成。若於真義異計度轉。無分別智應
有分別。謂分別言此是真義。印順記：「離前四　相直取真義的如相，但如果計度擬議這真
如，或心上有不分別的空相現前，這既然含有種種計度的成分，自然不是無分別智。」
<si>若智遠離如是五相。</si>於真義轉於真義中不異計度。此是真義無分別智。有如是相緣真義時
<pb n="216"/>
。譬如眼識不異計度。此是其義。</xa>

<xa>二　別釋諸門</xa>

<xa>a自性</xa>

<xa>於如所說無分別智成立相中。復說多頌。</xa>

<xa>於上所說無分別智略成立中。廣說多頌。</xa>

<xa>諸菩薩自性　遠離五種相　是無分別智　不異計於真</xa>

<xa>由此初頌顯上所說無分別智初自性義。如是已說此智自性。依彼而轉。次頌當說。</xa>

<xa>b所依</xa>

<xa>諸菩薩所依　非心而是心　是無分別智　非思義種類</xa>

<xa>如是所說無分別智。當言依心爲依非心。若言依心。能思量故說名爲心。依心而轉。
是無分別不應道理。若依非心。則不成智。爲避如是二種過失。故說此頌。此智所依不名爲
心。不思義故。亦非非心。心所引故。此生所依是心種類。亦名爲心。因彼而生。次頌當顯。</xa>

<xa>c因緣</xa>

<xa>諸菩薩因緣　有言聞熏習　是無分別智　及如理作意</xa>

<xa>諸菩薩因緣者。謂此智因。有言聞熏習者。謂由他音正聞熏習。無性釋：「謂有於他
大乘言音故名有言。<wi>聞</wi>謂聽聞，即彼非餘。由此所引功能差別，說名<si>熏
習</si>。」<wi>及如理作意者。</wi>謂此熏習爲因。意言如理作意。<si>無性釋：</si>「及如
理作意者，謂此爲因所生意言。如理作意順理清淨，故名如理。」無分別智因此而生
<pb n="217"/>
。復何所緣。次頌當顯。</xa>

<xa>d所緣</xa>

<xa>諸菩薩所緣　不可言法性　是無分別智　無我性真如</xa>

<xa>不可言法性者。謂由徧計所執自性。一切諸法皆不可言。無性釋：「<si>不可言法
性</si>者，謂可言法無自性性，是離可言徧計所執自性性義。」<si>何等名爲不可言性</si>
。謂無我性所顯真如。徧計所執補特伽羅及一切法皆無自性。名無我性。即此無性所顯有性
。說名真如。勿取斷滅。故說此言。又於所緣所作行相。次頌當顯。</xa>

<xa>e行相</xa>

<xa>1　正釋</xa>

<xa>諸菩薩行相　復於所緣中　是無分別智　彼所知無相</xa>

<xa>菩薩行相於所緣中所現無相。謂即此智於真如中平等平等生起無異無相之相以爲行相
。如眼取色見青等相。非此青等與色有異。此亦如是。智與真如無異行相。即於此中爲釋疑
難。復說二頌。</xa>

<xa>2　通疑難</xa>

<xa>相應自性義　所分別非餘　字展轉相應　是謂相應義　非離彼能詮</xa>

<xa>智於所詮轉　非詮不同故　一切不可言</xa>

<xa>若一切法皆不可言。復以何等爲所分別。爲釋此故說如是言。相應自性義所分別非餘
。謂即相應爲自性義是所分別。非離於此。故言非餘。此云何成。爲重成立復說是言。字展
轉相應是謂相應義。謂別別字相續宣傳以成其義。是相應義。如言斫芻。二字不斷。說成眼
<pb n="218"/>
義。是相應義爲所分別。又一切法皆不可言因何成立。故復說言非離彼能詮智於所詮轉。由
若不了能詮之名於所詮義覺知不起。故一切法皆不可言。若言要待能詮之名於所詮義有覺知
起。爲遮此故。復說是言非詮不同故。以能詮名與所詮義互不相稱各異相故。能詮所詮皆不
可說。由此因故說一切法皆不可言。無分別智何所任持。無性釋：「謂諸文字展轉相應宣唱
不絕，徧計心等緣此假立成徧計義爲所分別，無別實義爲所分別故言非餘。若無文字相續宣
唱分別無故，云何諸法皆不可言，爲顯此理，故說是言，非離彼能詮智於所詮轉等。若實有
義可言說者，離能詮名於彼應有似言智起，非未解了能詮名言，於所詮義有此智起，故不可
言。謂外義雖定實有要待能詮所詮智起，爲遮此故說如是言非詮不同故。謂相異故非實能詮
，以能詮名與所詮義別相取故，其相各異，云何得成定實詮表。」</xa>

<xa>f任持</xa>

<xa>諸菩薩任持　是無分別智　後所得諸行　爲進趣增長</xa>

<xa>由無分別後所得智得菩薩行。此行即依無分別智。爲進趣增長者。爲令如是諸菩薩行
得增長故無分別智是彼任持。無性釋：「<wi>爲進趣增長</wi>者，謂爲增長菩薩諸行。
此說任持有要所用，無顛倒故能持諸行。」<wi>此智復以何爲助伴。</wi><si>印順記：</si>「任
持與助伴二相，互爲俱有、相應因與士用果。單依無分別智說，五度爲助伴，般若是士用果。」</xa>

<xa>g助伴</xa>

<xa>諸菩薩助伴　說爲二種道　是無分別智　五到彼岸性</xa>

<xa>二種道者。一資糧道。二依止道。資糧道者。謂施戒忍及與精進波羅蜜多。依止道者
。即是靜慮波羅蜜多。由前所說波羅蜜多所生諸善。及依靜慮波羅蜜多。無分別智即得生長
。此智名慧波羅蜜多。乃至未得佛果已來。無分別智於何處所感異熟果。</xa>

<xa>h異熟</xa>

<xa>諸菩薩異熟　於佛二會中　是無分別智　由加行證得</xa>
<pb n="219"/>

<xa>於佛二會中者。謂受用身會中及變化身會中。若無分別加行轉時。於變化身會中受生
受異熟果。若已證得無分別智。於受用身會中受生受異熟果。無性釋：「此非異熟因，能對
治彼故。即增上果假名異熟。由此資熏餘有　  漏業令感異熟，故立此名。」　印順記：
「地上菩薩的殊勝身，由地前所積集的十王大業所成，不過藉大悲般若等助發。勝鬘經說『
無明住地爲緣，無漏業爲因，感得三種變易生死』的異熟果。這雖名爲無分別智的異熟果，
其實是增上果。」<wi>爲顯此義故。</wi>復說由加行證得。無分別智誰爲等流。</xa>

<xa>i等流</xa>

<xa>諸菩薩等流　於後後生中　是無分別智　自體轉增勝</xa>

<xa>諸菩薩等流於後後生中者。於次前說二身大會後後生中。是無分別智自體轉增勝者。
即彼所修無分別智展轉增勝。應知即是彼等流果。無分別智出離云何。</xa>

<xa>j出離</xa>

<xa>諸菩薩出離　得成辦相應　是無分別智　應知於十地</xa>

<xa>諸菩薩出離者。進趣究竟故名出離。即是進趣大涅槃義。印順記：「<si>出離</si>
就是出離煩惱所知二障，得到涅槃，是離繋果。<wi>得成辦相應是無分別智者。</wi>初獲此
智。名得相應。次後無量百千大劫成辦相應。<si>無性釋：</si>「初極喜地入見道時，見一切
地無分別理初得出離。後修道中方得諸地成辦相應。<wi>應知於十地者。</wi>謂從初地乃至第
十。如是次第。此智初地唯名爲得。爾後多時乃名成辦。是故菩薩經無數劫乃證涅槃由爾所
時方到究竟。無分別智誰爲究竟而次前說次第獲得。</xa>

<xa>k至究竟</xa>

<xa>諸菩薩究竟　得清淨三身　是無分別智　得最上自在印順記：「從助伴到此的五相，
就是五種果。」</xa>
<pb n="220"/>

<xa>得清淨三身者。是得如來淨三身義。言清淨者。謂初地中唯得三身。至第十地乃善清
淨。印順記：初地以上都證得此（三身）一分，到最後佛地，纔圓滿清淨。這是無分別智的
增上果。<wi>得最上自在者。</wi>無分別智非唯證得清淨三身以爲究竟。而復獲得十種自在。
此如後說應知其相。無分別智有何勝利。此中三種無分別智。一者加行無分別智。二者根本
無分別智。三者後得無分別智。此中加行無分別智。謂諸菩薩初從他聞無分別理。次雖未能
自見此理而生勝解。次此勝解爲所依止方便推尋無分別理。是名加行無分別智。由此能生無
分別智。是故亦得無分別名。如是加行無分別智無染勝利。其譬云何。</xa>

<xa>l加行無分別後得勝利</xa>

<xa>如虛空無染　是無分別智　種種極重惡王疏：「種種極重惡者，謂即三惡道業，五無
間業等。」由唯信勝解</xa>

<xa>爲欲顯示彼不能染故。說種種極重惡言。王疏：「此中云極重惡無染者，意顯尚爲諸
微細罪之所染也。<wi>爲欲顯示不能染因故。</wi>說由唯信勝解。言由唯信樂無分別理而起勝
解。故能對治種種惡趣。此即顯示諸惡不染。此中根本無分別智無染勝利。其譬云何。</xa>

<xa>如虛空無染　是無分別智　解脱一切障　得成辦相應</xa>

<xa>從何解脱。謂解脱一切障。無性釋：「解脫一切障者，解脫煩惱及所知障。」
由何解脱。謂成辦相應。如是解脱由於諸地唯得相應成辦相應<si>無性釋：</si>「得成辦相應
者，謂在初地與得相應，乃至佛地成辦相應。」<wi>以爲因故。</wi>此即顯示無分別智能治諸
障。此中後得無分別智無染勝利。其譬云何。</xa>

<xa>如虛空無染　是無分別智　常行於世間　非世法所染</xa>

<xa>由此智力觀諸有情諸利樂事故。思往彼世間受生。既受生已。一切世法所不能染。世
法有八。一利。二衰。三譽。四毀。五稱。六譏。七苦。八樂。從無分別智所生故。此智亦
得無分別名。今當顯此三智差別。</xa>
<pb n="221"/>

<xa>m差別</xa>

<xa>如啞求受義　如啞正受義　如非啞受義　三智譬如是</xa>

<xa>如愚求受義　如愚正受義　如非愚受義　三智譬如是</xa>

<xa>如五求受義　如五正受義　如末那受義　三智譬如是</xa>

<xa>如未解於論　求論受法義　次第譬三智　應知加行等</xa>

<xa>此中三智如其譬喻應知差別。譬如啞人求受境義不能言說。如是加行無分別智應知亦
爾。譬如啞人正受境義寂無言說。如是根本無分別智應知亦爾。如非啞人受境義已如其所受
而起言說。如是後得無分別智應知亦爾。此中意取能作文字名爲言說。如愚頌中。無所了別
說名爲愚。如前啞喻應正安立三智差別。如五頌中五謂眼等五無分別。應知此中求受正受俱
無分別。加行根本於真如義差別亦爾。如意受義亦能分別。如是後得亦能受義亦能分別。如
是三智如前啞喻安立差別。於論頌中。如未解論於論求解。如是加行無分別智應知亦爾。如
溫習論但受於法。如是根本無分別智應知亦爾。此中法者。意取文字。如解論者於法於義皆
能領受。如是後得無分別智應知亦爾。次第之言。顯示三智似於法義領受差別。次當顯示根
本後得譬喻差別。</xa>

<xa>n無分別後得智喻</xa>

<xa>如人正閉目　是無分別智　即彼復開目　後得智亦爾</xa>

<xa>應知如虛空　是無分別智　於中現色像　後得智亦爾</xa>

<xa>初頌顯示二智差別其相可知。如虛空者譬如虛空周徧無染非能分別非所分別。如是根
本無分別智應知亦爾。徧一切法一味空性。故名周徧。一切諸法所不能染。故名無染。自無
分別。是故說名非能分別。亦不爲他分別行相。是故說名非所分別。如是應知無分別智譬如
<pb n="222"/>
虛空。現色像者。譬如空中所現色像是可分別。如是後得無分別智應知亦爾。是所分別亦能
分別。若以如是無分別智修成佛果。既離功用作意分別。云何能成利益安樂諸有情事。</xa>

<xa>o無功用作事</xa>

<xa>如末尼天樂　無思成自事　種種佛事成　常離思亦爾</xa>

<xa>如離分別所作事成。於此頌中末尼天樂譬喻顯示。如如意珠。雖無分別而能成辦隨諸
有情意所樂事。又如天樂。無擊奏者。隨生彼處有情意樂出種種聲。無性釋：「諸佛菩薩無
分別智當知亦爾，雖離分別不作功用，而能隨彼所化有情福力意樂現作種種利樂事轉。」印
順記：「所作的佛事約有二種：一是現身，一是說法；前者以末尼譬喻，後者以天樂譬喻
如是應知諸佛菩薩無分別智。雖離分別而能成辦種種事業。次當顯此無分別智所有甚深
。此智爲緣依他起性分別事轉。爲緣餘境。若爾。何失。若緣分別。無分別性應不得成。若
緣餘境。餘境定無。云何得緣。</xa>

<xa>p甚深</xa>

<xa>非於此非餘　非智而是智　與境無有異　智成無分別</xa>

<xa>非於此非餘者。此智不緣分別爲境。無分別故。不緣餘境。即緣依他諸分別法真如法
性爲境界故。法與法性若一若異不可說故。此說根本無分別智不緣分別亦不緣餘。又此根本
無分別智爲智爲非。若爾何失。若是智者。云何是智而是無分別。若非智者。云何說爲無分
別智。答此問言。非智而是智。此顯根本無分別智非定是智。以於加行分別智中此不生故。
亦非非智。以從加行分別智因而得生故。復有別義。非於此非餘非智而是智者。以非於此分
別轉故。說名非智。以非於餘即於分別法性轉故。而亦是智。前後二句互相解釋。與境無有
異智成無分別者。非如加行無分別智。有其所取能取性轉。名無分別。與所取境無差別轉平
等平等。名無分別。此智不住所取能取二種性中。如薄伽梵餘契經中。說一切法皆無分別。
爲欲顯示無分別義。復說頌言。</xa>

<xa>應知一切法　本性無分別　所分別無故　無分別智無</xa>
<pb n="223"/>

<xa>應知一切法本性無分別者。是一切法本來自性無分別義。何以故。所分別無故。此即
顯示所分別事無所有故。無性釋：「所分別無故者，由所分別徧計所執義永無故。」
諸法本性無有分別。若所分別無所有故諸法本性無分別者。何故本來一切有情不得解脱。答
此問言無分別智無。此顯彼無無分別智。雖一切法本來自性無有分別而不解脱。若於諸法無
分別理真證智生。現見諸法無分別性即得解脱。此未生故未得解脱。無性釋：「若一切法本
來自性無分別者，何不一切有情之類，從本已來不作功用自然解脫。無分別智彼無有故。由
彼有情，於一切法無分別性現證真智，本來未生。諸菩薩等，於一切法無分別性種姓爲因，
證智已生。由此道理，諸菩薩等能得解脫，非餘有情。」　真證智者。應知即是無分別智。
今當顯此三智差別。</xa>

<wi>攝大乘論世親釋集註卷八</wi>

<sarticle>攝大乘論世親釋集註卷九</sarticle>

<wi>無著菩薩造論</wi>

<wi>世親菩薩釋論</wi>

<wi>唐三藏法師玄奘譯</wi>

<wi>比丘智敏集註</wi>

<wi><bz>〔2018版〕</bz></wi>

<wi>（內部整理資料 僅供學習參考）</wi>


<wi>增上慧學分第九之二</wi>

<pb n="224"/>
<xa>Ⅱ　辨差別</xa>

<xa>此中加行無分別智有三種。謂因緣。引發。數習。生差別故。</xa>

<xa>此中加行無分別智三種差別。謂或由種姓力。或由前生引發力。或由現在數習力而得
生故。或由種姓力者。種姓爲因而得生故。無性釋：「或有種姓會遇強緣速起加行，如是加
行種姓爲因而得生起。言種姓者，謂無始來六處殊勝，能得佛果法爾功能。」　印順記：「
無性釋爲本有種姓，這與本論的體繋不合。」<wi>前生引發力者。</wi>由前生中數習爲因而得
生故。現在數習力者。由現在生士用力爲因而得生故。</xa>

<xa>根本無分別智亦有三種。謂喜足。無顛倒。無戲論。無分別差別故。</xa>

<xa>此中喜足無分別者。應知已到聞思究竟。由喜足故不復分別。故名喜足無分別智。謂
諸菩薩住異生地。若得聞思覺慧究竟。便生喜足。作是念言凡所聞思極至於此以是義故說名
喜足無分別智。復有餘義。應知世間亦有喜足無分別智。謂諸有情至第一有見爲涅槃。便生
喜足。作是念言過此更無所應至處。故名喜足無分別智。無性釋：「喜足無分別
者，謂於下劣義而生喜足，於後勝進不悕求故，名無分別。如得世間聞思兩智於少分義或
已信解或已決了便生喜足，或如已得世間修慧證第一有麤煩惱息於中執爲究竟解脫便生喜足
。」<wi>無顛倒無分別者。</wi>謂聲聞等。應知彼等通達真如。得無常等四無倒智無常等四顛
倒分別。名無顛倒無分別智。無戲論無分別者。謂諸菩薩。應知菩薩於一切法乃至菩提皆無
戲論。應知此智所證真如。過名言路超世智境。由是名言不能宣說。諸世間智不能了知。<si>
印順記：</si>這三種無分別，是從「無分別」的「差別」而建立的。後後勝於前前；
<si>外道（按：</si>凡夫）小乘菩薩的無分別智，在它的自體上，都截然不同。</xa>

<xa>後得無分別智有五種。謂通達。隨念。安立。和合。如意。思擇差別故。</xa>

<xa>此後得智五種差別。一通達思擇。二隨念思擇。三安立思擇。四和合思擇。五如意思
擇。此中通達思擇者。謂通達時。如是思擇我已通達。此中思擇。意取覺察。無性釋：<si>
通達思擇</si>者，於真決定於真現觀，故名通達(此思擇聲，意說其智)，由後得智思
擇如是所得通達，謂即於中自內審察此事如是，是故說名通達思擇。隨念思擇
<pb n="225"/>
者。謂從此出。隨憶念言我已通達無分別性。<si>無性釋：</si>「<wi>隨念思擇</wi>者，
謂於後時隨念通達，念言我曾通達是事，是幫說名隨念思擇。」<wi>安立思擇者。</wi>謂爲他
說此通達事。<si>無性釋：</si>「<wi>安立思擇</wi>者，謂從此出如所通達爲他宣說，是
故說名安立思擇。」<wi>和合思擇者。</wi>謂總緣智觀一切法皆同一相。由此智故進趣轉依。
或轉依已重起此智。<si>無性釋：</si>「<wi>和合思擇</wi>，謂總相觀緣一切法，由此觀
故進趣轉依，或轉依已重起此觀是故說名和合思擇。」　王疏：「和合思擇，由根本智出，
爲更修證此真法界，和合諸法總觀皆同此法性故，所謂無性，即總緣智。由此智故，進趣轉
依。或轉依已，重起此智。」<wi>如意思擇者。</wi>謂隨所思一切如意。由此思擇能變地等令
成金等。爲得如意起此思擇。是故說名如意思擇。如有說言由思擇故便得如意。<si>無性
釋：</si>「<wi>如意思擇</wi>者，謂智現前隨所思惟一切如意，如令地等變成金等，是故說
名如意思擇。」<wi>雖已成立無分別智。</wi>猶未宣說成立因緣。是故復說多頌顯示。<si>
無性釋：</si>「云何得知所分別義實無所有。為欲成立彼無所有，故說多頌。」</xa>

<xa>Ⅲ　引經證</xa>

<xa>A　阿毗達磨大乘無義教</xa>

<xa>復有多頌成立如是無分別智。</xa>

<xa>鬼傍生人天　各隨其所應　等事心異故</xa>

<xa>許義非真實　於過去事等　夢像二影中</xa>

<xa>雖所緣非實　而境相成就　若義義性成</xa>

<xa>無無分別智　此若無佛果　證得不應理</xa>

<xa>得自在菩薩　由勝解力故　如欲地等成</xa>

<xa>得定者亦爾　成就簡擇者　有智得定者</xa>
<pb n="226"/>

<xa>思惟一切法　如義皆顯現　無分別智行</xa>

<xa>諸義皆不現　當知無有義　由此亦無識</xa>

<xa>鬼傍生人天各隨其所應等者。謂於傍生見有水處餓鬼見是陸地高原。於人所見有糞穢
處豬等傍生見爲淨妙可居室宅。於人所見淨妙飲食諸天見爲臭穢不淨。如是眾生於等事中心
見異故。應知境義非真實有。若義實無。識應無境。有無境識。如緣去來。如緣夢像。如緣
鏡等及三摩地所行影像。爲顯此義說一伽陀謂於過去等。此中前半由後半釋。如其次第應知
其相。由無別實境。是故說言有無境識。由自變爲境。是故說言境相成就。即是自緣心影像
義。謂緣去來夢像二影。次第安立境相成就。若義義性成無無分別智者。若義實有義之自性
。是則應無無分別智。若謂雖無無分別智。當有何失。此若無佛果證得不應理者。若汝撥無
無分別智。是則不應證得佛果。故應決定許有如是無分別智。得自在菩薩者。謂已證得自在
菩薩。由勝解力故者。由願樂力。如欲地等成者。謂令地等成金等相。隨欲皆成。得定者亦
爾者。謂餘聲聞等。成就簡擇者者。謂已成滿毗鉢舍那。言有智者。謂諸菩薩。得定者者。
得三摩地。思惟一切法如義皆顯現者。謂菩薩等定慧成滿攝心於內。如如思惟經等法義。如
是如是皆得顯現。若念佛時。隨所思念彼彼法中佛義顯現。思色受等應知亦爾。無分別智行
諸義皆不現者。謂無分別智正現行時。一切境義皆不顯現。當知無有義者。謂由前說種種道
理。當知境義實無所有。欲顯其識如境亦無故。言由此亦無識。所識境義既無所有。由此應
知能識亦無。此義如前所知相中分明已顯。</xa>

<xa>B　引般若波羅蜜多非處教</xa>

<xa>般若波羅蜜多。與無分別智無有差別。如說菩薩安住般若波羅蜜多非處相應能於所餘
波羅蜜多修習圓滿。云何名爲非處相應修習圓滿。謂由遠離五種處故。一遠離外道我執處故
。二遠離未見真如菩薩分別處故。三遠離生死涅槃二邊處故。四遠離唯斷煩惱障生喜足處故
。五遠離不顧有情利益安樂住無餘依涅槃界處故。</xa>

<xa>無分別智。即是般若波羅蜜多。無性釋：「性相等故，謂諸所有無分別智即是般若波
羅蜜多故。」由彼經中說諸菩薩安住般若波羅蜜多非處相應能於所餘波羅蜜多修習圓
<pb n="227"/>
滿。爲欲令知如是義故。顯示彼文遠離外道我執處者。謂如外道住般若中執我我所作如是念
我能住般若般若是我所。菩薩不爾遠離如是諸外道輩我執處故。應知說名非處相應安住般若
波羅蜜多。遠離未見真如菩薩分別處者。謂如未見真如菩薩。於無分別般若波羅蜜多中分別
此是般若波羅蜜多。菩薩遠離如是分別。應知說名非處相應安住般若波羅蜜多。遠離生死涅
槃二邊處者。謂如世間安住生死。諸聲聞等安住涅槃。菩薩不爾。遠離二邊。應知說名非處
相應安住般若波羅蜜多。遠離唯斷煩惱障生喜足處者。如聲聞等唯斷煩惱障便生喜足。菩薩
不爾。由此意趣。應知說名非處相應安住般若波羅蜜多。遠離不顧有情利益安樂住無餘依涅
槃界處者。謂如聲聞等不顧有情利益安樂。於無餘依般涅槃界而般涅槃。菩薩不爾。不住聲
聞所住之處。應知說名非處相應安住般若波羅蜜多。</xa>

<xa>Ⅳ　顯殊勝</xa>

<xa>聲聞等智與菩薩智有何差別。由五種相應知差別。一由無分別差別。謂於蘊等法無分
別故。二由非少分差別。謂於通達真如入。一切種所知境界普爲度脱一切有情。非少分故。
三由無住差別。謂無住涅槃爲所住故。四由畢竟差別。謂無餘依涅槃界中無斷盡故。五由無
上差別。謂於此上無有餘乘勝過此故。此中有頌。</xa>

<xa>諸大悲爲體　由五相勝智　世出世滿中　說此最高遠</xa>

<xa>此中顯示聲聞等智與菩薩智五相差別。無分別差別者。謂聲聞等緣於蘊等分別識生。
非菩薩智分別蘊等。無性釋：「謂聲聞等智就四顛倒名無分別，諸菩薩智於一切法乃至菩提
皆無分別。」<wi>非少分差別者。</wi>謂顯三種非少分性。一所達真如非少分性。二所知境界
非少分性。三所度有情非少分性。所達真如非少分性者。謂菩薩智具足通達補特伽羅法無我
性。聲聞等智入真如時。唯能通達補特伽羅無我之性。所知境界非少分性者。謂菩薩智普緣
一切所知境生。聲聞等智唯緣苦等諸諦而生。所度有情非少分性者。謂菩薩智普爲度脱一切
有情勤趣菩提聲。聞等智唯求自利。無住差別者。謂菩薩智正爲安住無住涅槃非聲聞等。是
故差別。畢竟差別者。謂聲聞等於無餘依涅槃界中一切滅盡。菩薩於此涅槃界中功德無盡。
是故差別。無上差別者。謂聲聞等上有大乘。其菩薩乘無復有上。是故差別。爲顯此義說一
伽陀。世出世滿中者。謂於色無色界世間滿中。及於聲聞乘等出世滿中。<si>無性釋：</si>「
靜慮無色名<wi>世間滿</wi>，聲聞乘等所得涅槃名<wi>出世滿</wi>。此皆勝彼，故
<pb n="228"/>
說高遠。」</xa>

<xa>Ⅴ　釋疑難</xa>

<xa>若諸菩薩成就如是增上尸羅。增上質多。增上般若。功德圓滿。於諸財位得大自在。
何故現見有諸有情匱乏財位。見彼有情於諸財位有重業障故。見彼有情若施財位障生善法故
。見彼有情若乏財位厭離現前故。見彼有情若施財位即爲積集不善法因故。見彼有情若施財
位即便作餘無量有情損惱因故。是故現見有諸有情匱乏財位。此中有頌。</xa>

<xa>見業障現前　積集損惱故　現有諸有情　不感菩薩施</xa>

<xa>此中顯示。由是因緣。菩薩雖得財位自在具足大悲。而不施與有情財位。見彼有情於
諸財位有重業障故者。謂諸有情有障菩薩神力惡業由彼惡業障礙菩薩無障礙智。由見此故雖
有堪能雖彼匱乏而便棄捨。無性釋：「謂諸菩薩見彼有情於其財位有重業障，故不施與，勿
令惠施空無有果，設復施彼亦不能受，何用施爲。」<wi>此中應引餓鬼江喻。</wi>如江有水無
障飲者。然諸餓鬼由自業過不能得飲。此亦如是。江喻菩薩。財位喻水。鬼喻有情。如彼餓
鬼不合飲用江中淨水。如是有情不合受用菩薩財位。見彼有情若施財位障生善法故者。謂復
有餘補特伽羅雖無業障。菩薩見彼於相續中當生善法。若施財位。受富樂故障彼生善。作是
思惟寧彼貧賤順生善法。勿彼富貴障善法生。由此道理雖得自在不施財位。見彼有情若乏財
位厭離現前故者。謂復有餘補特伽羅。菩薩見彼由貧賤故厭離現前。作是思惟寧彼貧賤厭離
現前隨順善法。勿彼富貴不生厭離。由此道理雖得自在不施財位。見彼有情若施財位即爲積
集不善法因故者。謂復有餘補特伽羅。菩薩見彼乃至貧窮常不積集諸不善法。作是思惟寧彼
貧窮不造諸惡。勿彼富貴集諸不善。由此道理雖得自在不施財位。見彼有情若施財位即便作
餘無量有情損惱因故者。謂復有餘補特伽羅。菩薩見彼得大財位即便苦惱無量有情。作是思
惟寧彼一身獨受貧賤。勿彼富貴損惱其餘無量有情。由此道理雖得自在不施財位。爲顯此義
復說伽陀。謂見有情有業障故。障生善故。厭現前故。積集惡故。損惱他故。不感菩薩施彼
財位。是故現有匱乏有情。此略顯義。餘廣易了。</xa>

<wi>彼果斷分第十</wi>

<pb n="229"/>
<xa>Ⅰ　長行</xa>

<xa>A　出體相</xa>

<xa>如是已說增上慧殊勝。彼果斷殊勝云何可見。無性釋：「無分別智能治既生，一切所
治決定應斷，故彼無間說<wi>斷殊勝</wi>。」<wi>斷謂菩薩無住涅槃。</wi>以捨雜染不捨
生死。二所依止轉依爲相。此中生死。謂依他起性雜染分。涅槃。謂依他起性清淨分。二所
依止。謂通二分依他起性。轉依。謂即依他起性對治起時。轉捨雜染分。轉得清淨分。</xa>

<xa>無住涅槃以捨雜染不捨生死二所依止轉依爲相者。謂住此轉依時。不容煩惱。不捨生
死。是此轉依相。無性釋：「<wi>以捨雜染不捨生死</wi>者，害彼勢力如彼呪蛇，雖不
棄捨而無染故。二<wi>所依止轉依爲相</wi>者，或依主釋或持業釋，住此轉依如無色界
。若依自利，與殊勝慧共相應故不容煩惱。若依利他，由與大悲共相應故現處生死而不棄捨
。」<wi>何者生死。</wi>謂依他起雜染性分。<si>無性釋：</si>「<si>生死謂依他起性雜染分
</si>者，謂心心法煩惱迷亂生死過失相續不絕徧計所執分。」<wi>何者涅槃。</wi>謂依他起
清淨性分。<si>無性釋：</si>「<wi>涅槃謂依他起性清淨分</wi>者，謂畢竟轉徧計
所執圓成實分。」<wi>何者依止。</wi>謂通二分所依自性。<si>無性釋：</si>「謂心心法依他起
性是諸雜染轉滅所依，又是一切佛法所依。如有說言，此是一切佛法諸地波羅蜜多果所依等
。」<wi>何者轉依。</wi>謂即此性對治生時捨雜染分得清淨分。</xa>

<xa>B　辨差別</xa>

<xa>一　正辨差別</xa>

<xa>又此轉依略有六種。一損力益能轉。謂由勝解力聞熏習住故。及由有羞恥。令諸煩惱
少分現行不現行故。二通達轉。謂諸菩薩已入大地。於真實非真實顯現不顯現現前住故。乃
至六地。三修習轉。謂猶有障一切相不顯現真實顯現故。乃至十地。四果圓滿轉。謂永無障
一切相不顯現最清淨真實顯現。於一切相得自在故。五下劣轉。謂聲聞等唯能通達補特伽羅
空無我性。一向背生死。一向捨生死故。王疏：「<wi>一向背生死</wi>者，因中於生死
一向厭背故，一向捨生死者，果中永斷生死不復還出於世間利益有情故。」六廣大轉
<pb n="230"/>
。謂諸菩薩兼通達法空無我性。即於生死見爲寂靜。雖斷雜染而不</xa>

<xa>二　簡別失德</xa>

<xa>捨故。若諸菩薩住下劣轉有何過失。不顧一切有情利益安樂事故。違越一切菩薩法故
。與下劣乘同解脱故。是爲過失。若諸菩薩住廣大轉有何功德。生死法中以自轉依爲所依止
。得自在故。於一切趣示現一切有情之身。於最勝生及三乘中種種調伏方便善巧安立所化諸
有情故。是爲功德。</xa>

<xa>又此轉依略有六種。損力益能轉者。謂損減阿賴耶識中煩惱熏習力故。增益彼對治功
能故。得此轉依。謂由勝解力聞熏習住故者。謂住勝解行地安立聞熏習力故得此轉依。及由
有慚羞等者。於此位中若煩惱現行即深羞恥。或少分現行或全不現行。通達轉者。謂入地時
所得轉依。於真實非真實等者。謂此轉依乃至六地。或時爲真實顯現因。或時出觀爲非真實
顯現因。無性釋：「<wi>通達轉等</wi>者，謂已證入菩薩大地於真非真或現不現無分別
智有間無間而現行故，或時真現謂入觀時，或非真現謂出觀時，非真與真於此二時如其次第
說名不現。」<wi>修習轉謂猶有障者。</wi>由所知障說名有障。一切相不顯現等者。謂此轉依
乃至十地。一切有相不復顯現。唯有無相真實顯現。果圓滿轉謂永無障者。由無一切障說名
無障。一切相不顯現者。無一切障故。最清淨真實顯現者。即由此故。於一切相得自在者。
由此爲依得相自在。隨其所欲利樂有情。下劣轉。謂聲聞等。等者。等取獨覺。唯能通達一
空無我不能利他。故是下劣。廣大轉。謂諸菩薩等者。由並通達二空無我。安住此中捨諸雜
染不捨生死兼利自他。故是廣大。住下劣轉有何過失等者。不顧有情。越菩薩法。下劣乘同
。是爲過失。住廣大轉有何功德等者。以自轉依爲所依止。於一切法得自在故。於一切趣示
現一切同分之身於最勝生及三乘中種種調伏方便巧智安立所化難調有情。是爲功德。此中意
取世間富貴爲最勝生。</xa>

<xa>Ⅱ　偈頌</xa>

<xa>A　轉依解脫義</xa>

<xa>此中有多頌。</xa>
<pb n="231"/>

<xa>諸凡夫覆真　一向顯虛妄　諸菩薩捨妄</xa>

<xa>一向顯真實　應知顯不顯　真義非真義</xa>

<xa>轉依即解脱　隨欲自在行</xa>

<xa>B　涅槃無住義</xa>

<xa>於生死涅槃　若起平等智　爾時由此證</xa>

<xa>生死即涅槃　由是於生死　非捨非不捨</xa>

<xa>亦即於涅槃　非得非不得</xa>

<xa>爲顯轉依故說多頌。如諸凡夫由無明故覆障真實顯。一切種所有虛妄。如是聖者無明
斷故捨離虛妄。顯一切種所有真實。無性釋：「無明力故一切虛妄皆悉顯現。菩薩不爾，無
明斷故，通達虛妄皆無所有，故名捨妄，唯有真義一向顯現。」<wi>由此道理。</wi>應知顯不
顯真義非真義者。徧計所執非真不轉。圓成實相真義轉故。言轉依者。此即轉依。於此位中
真義現行非真實義不現行故。即解脱者。即此轉依解脱相應。隨欲自在行者。謂此解脱隨其
所欲自在而行。非如聲聞所得解脱猶如斬首畢竟安住般涅槃故。於生死涅槃若起平等智等者
。謂於生死及於涅槃起平等智。由此二種無別性故。即於此時是爾時義。又此二種云何平等
。以諸雜染名爲生死。即雜染法無我之性名爲涅槃。菩薩通達諸法無我。平等智生。見彼諸
法皆無自性。諸有生死即是涅槃。以於其中見極寂靜即涅槃故。<si>無性釋：</si>「<si>於
生死涅槃若起平等智等</si>者，謂徧計所執自性名爲生死，此即無性，無性即空，空即涅
槃圓成實性。」<wi>若如是知復何所得。</wi>由是於生死非捨非不捨等者。諸有生死即是涅槃
。是故不捨。即是無別有可捨義。即於其中見無性故離諸雜染。名非不捨。既得如是。亦即
於涅槃非得非不得。離生死外無別涅槃而可證得。故名非得。復於其中見寂靜故。雖無性別
而證涅槃。名非不得。<si>無性釋：</si>「<wi>由是於生死非捨非不捨等</wi>者，謂即生
死是涅槃故說名非捨，無復生死名想轉故名非不捨，非離生死別得涅槃故名非得，即於此中
<pb n="232"/>
證涅槃故名非不得。」</xa>

<wi>彼果智分第十一</wi>

<wi>彼果智分第十一之一</wi>

<xa>Ⅰ　出體性</xa>

<xa>如是已說彼果斷殊勝。彼果智殊勝云何可見。無性釋：「由斷所斷獲得無垢無罣礙智
故斷殊勝，無間次說果智殊勝。」<wi>謂由三種佛身。</wi>應知彼果智殊勝。一由自性身。二
由受用身。三由變化身。此中自性身者。謂諸如來法身一切法自在轉所依止故。<si>無性
釋：</si>「<wi>自性身</wi>中非假所立，故名自性。是所依止故名爲身。法性即身，故名法
身。或是諸法所依止處，故名法身。<wi>言一切法自在轉所依止</wi>者，謂於一切法得
自在轉，亦所依止故名一切法自在轉所依止。」　略述：「自性身者，謂是實有，非假所立
，故名自性。又名法身，謂依止此，一切法自在生起也。此法身以真如及實智爲體，雖自性
身以實智爲體，因實智由證真如而後得，能緣之智必有所緣之理，故亦攝真如也。」　王疏
：餘處說自性法身，以真如法性無爲功德爲體。別立自受用身，以四智心品中真實功德，鏡
智所起常徧色身爲體。今此所說法身即是自受用身報身所攝，四智實德以爲體故，又爲餘身
所依止故，名自性身，從最極究竟妙白淨法之所成故，亦名法身。是爲此論自性法身義，然
四智實德，由圓證法性而後得故，能緣必有所緣故，此自性法身亦賅攝真如，是即有爲無爲
真實功德，通名自性法身也。」<wi>受用身者。</wi>謂依法身。種種諸佛眾會所顯。清淨佛土
大乘法樂爲所受故。變化身者亦依法身。從覩史多天宮現沒。受生受欲。踰城出家往外道所
修諸苦行。證大菩提。轉大法輪。入大涅槃故。</xa>

<xa>今當解說果智殊勝。此由諸佛三身所顯。自性身者。謂諸法界所流法樂大自在轉之所
依止。受用身者。謂即依前所說法身。種種諸佛眾會所顯。於諸清淨佛國土中。受用一切法
界所流大乘經等種種法樂之所依止。復有餘義。謂是受用清淨佛土之所依止。又是受用大乘
法樂之所依止。變化身者。謂依法身從覩史多天宮現沒乃至入大涅槃故者。謂現人天同分之
身之所依止。</xa>

<pb n="233"/>
<xa>Ⅱ　十門分別</xa>

<xa>A　頌標</xa>

<xa>此中說一嗢柁南頌。</xa>

<xa>相證得自在　依止及攝持　差別德甚深　念業明諸佛</xa>

<xa>爲明諸佛所得之身。故說相等嗢柁南頌。</xa>

<xa>B　廣釋</xa>

<xa>一　相</xa>

<xa>a　轉依相</xa>

<xa>諸佛法身以何爲相。應知法身略有五相。</xa>

<xa>應知法身有無量相。今於此中略說五種。</xa>

<xa>一轉依爲相。謂轉滅一切障雜染分依他起性故。轉得解脱一切障於法自在轉現前清淨
分依他起性故。</xa>

<xa>轉滅一切障雜染分依他起性故者。謂轉滅依他起性雜染分。轉得解脱一切障於法自在
轉現前清淨分依他起性故者。謂於一切法自在轉住故轉得依他起性清淨分。王疏：此是能對
治道，能解脫彼一切障故。於彼諸障既解脫已，故能於法得自在轉，令得現前。謂於淨法自
在能證修得，於諸染法能正知斷。　彼果斷分亦以轉依爲相，此二別者，彼轉滅徧計所執性
轉得圓成實性，此則轉染分依他得淨分依他，當知彼是所證得，此是能證得。彼是無爲功德
，此則有爲功德。</xa>

<pb n="234"/>
<xa>b　白法所成相</xa>

<xa>二白法所成爲相。謂六波羅蜜多圓滿。得十自在故。此中壽自在。心自在。眾具自在
。由施波羅蜜多圓滿故。業自在。生自在。由戒波羅蜜多圓滿故。勝解自在。由忍波羅蜜多
圓滿故。願自在。由精進波羅蜜多圓滿故。神力自在。五通所攝。由靜慮波羅蜜多圓滿故。
智自在。法自在。由般若波羅蜜多圓滿故。</xa>

<xa>白法所成爲相等者。謂由六波羅蜜多圓滿故證得法身十種自在。是彼自性。故名所成
。無性釋：「謂諸聲聞所得轉依，唯是煩惱永斷所顯，無有白法所成爲相。若諸菩薩所得轉
依，修習六種波羅蜜多極圓滿故。白法自性十種自在以爲其相，於此時中無有一念是無記分
，況染汙分。」<wi>壽自在者。</wi>應知隨欲齊幾時住。便能如意現示己身。心自在者。謂生
死中能無染汙。眾具自在者。謂於食等十種眾具。隨其所欲如意能得。如有頌言。</xa>

<xa>諸菩薩思惟　若淨若不淨　一切成美妙　皆由意自在</xa>

<xa>應知如是三種自。在皆由布施波羅蜜多圓滿爲因。業自在生自在由戒波羅蜜多圓滿故
者。謂此能攝彼能生因及所生果故。應知此中業自在者。由身語業自在而轉。隨所欲生業現
前故。王疏：「<wi>業自在</wi>者，於諸妙善身語意業，隨欲現行而無難故，亦能自在
，令他修學。」<wi>生自在者。</wi>應知於生自在而轉。於諸趣等隨其所欲攝受生故。由此道
理。顯修尸羅於其業因及於生果皆得自在。勝解自在由忍波羅蜜多圓滿故者。謂令諸法皆隨
心轉。隨逐勝解。如所勝解一切事成。如隨所欲轉變地等令成金等轉變水等令成火等。以修
忍時隨諸有情意所樂轉。故今獲得於一切法皆隨心轉。願自在由精進波羅蜜多圓滿故者。謂
修精進一切所作皆能究竟。故所思事一切皆成。應知在昔修精進時。隨所作事皆能究竟中無
懈廢。由此爲因今隨所願如意皆成。神力自在五通所攝由靜慮波羅蜜多圓滿故者。謂由靜慮
心有堪能引發種種神通所作。非但由此陵空往來。亦能了知他心等事由是說言五通所攝。智
自在法自在由般若波羅蜜多圓滿故者。謂徧了知一切爾燄。<wi>爾燄</wi>　譯曰所知、
境界、智母、智覺、謂五明等之法，爲能生智慧之境界者。勝曼寶窟中曰：爾燄爲智母，以
能生智故，又亦名爲智境，則五明等法能生智解故名智母，爲智所照故名智境。名智
自在。如其所欲能正安立契經等法。名法自在。又由慧力安立蘊等一切法體。名智自在。此
後所得一切種智。名法自在。</xa>
<pb n="235"/>

<xa>c　無二相</xa>

<xa>三無二爲相。謂有無無二爲相。由一切法無所有故。空所顯相是實有故。有爲無爲無
二爲相。由業煩惱非所爲故。自在示現有爲相故。異性一性無二爲相。由一切佛所依無差別
故。無量相續現等覺故。此中有二頌。</xa>

<xa>我執不有故　於中無別依　隨前能證別</xa>

<xa>故施設有異　種姓異非虛　圓滿無初故</xa>

<xa>無垢依無別　故非一非多</xa>

<xa>相故無二爲相離有無等邊執相故<wi>無二爲相</wi>。<wi>者。</wi>謂一切法徧計所
執性相非有故非有相。空所顯示圓成實性其體實有故非無相。有爲無爲無二爲相者。是非有
爲自性非無爲自性義。非業煩惱之所生故非有爲相。於有爲中得大自在數數示現名有爲相。
由此意趣非無爲相。異性一性無二爲相者。所依法身無差別故。非是異相。無量依止所證得
故。非是一相。俱一無故。名無二相。復以伽陀顯如是義。我執不有故於中無別依者。謂於
世間我執力故有別依身。此中我執都無有故無別依身。若所依身無有差別云何而得許有多佛
。隨前能證別故施設有異者。由多依身各所證得。故有差別。爲顯此義復說伽陀。種姓異故
者。謂諸菩薩種姓差別有多種故。非虛故者。種姓異故加行亦異。加行異故資糧圓滿亦有多
種。由是因緣。若唯一佛餘者資糧應虛無果。<si>無性釋：</si>「<wi>非虛故</wi>者，有
多菩薩依前種姓各別修集菩提資糧若唯一佛一證菩提餘無所證彼集資糧應空無果不應道理。
」<wi>圓滿故者。</wi>諸佛具作一切有情利益等事謂正安立於三乘等。若執如來不安有情置於
佛乘。所作佛事應不圓滿。由此道理應許多佛。<si>無性釋：</si>「<wi>圓滿故</wi>者，
謂諸如來徧於各別所化有情，成立利益安樂正事，謂於三乘如應安立，若唯一佛，是則不可
安立有情置於佛乘，以更無有第二佛故，是則如來所作佛事應不圓滿，是故定應許有多佛。
」<wi>無初故者。</wi>如彼生死流轉無初。諸佛亦爾。若唯有一即應有初。是故不一。無垢依
無別者。由佛無垢法界爲依無差別故。無有多種。故非一非多者。由此道理。顯示諸佛非一
多相。</xa>
<pb n="236"/>

<xa>d　常住相</xa>

<xa>四常住爲相。謂真如清淨相故。本願所引故。所應作事無竟期故。</xa>

<xa>由三因緣顯常住相。真如清淨相故者。清淨真如。體是常住。顯成佛故。應知如來常
住爲相。無性釋：「<wi>真如清淨相故</wi>者，此顯真如性常無變，顯成佛果說爲法身
，性若變易即非真如。」<wi>本願所引故者。</wi>謂昔發願常作一切有情利樂。所證佛身此願
所引。由此本願非空無果。應知如來常住爲相。若謂如來所作一切有情利樂已究竟者。此義
不然。所應作事無竟期故。以於今時猶有無邊所應作事。一切有情未涅槃故。由是因緣應知
如來常住爲相。如是說已。應知諸佛不可思議。由是因緣。不可思議今當顯示。</xa>

<xa>ｅ　不可思議相</xa>

<xa>五不可思議無性釋：「言思議者，謂依道理審諦思惟，起分別智尋思所攝譬喻所顯，
諸佛非此所行處故<wi>不可思議</wi>，超過一切尋思地故，唯應信解不應思議。」
<si>爲相。</si>謂真如清淨自內證故。無有世間喻能喻故。非諸尋思所行處故。</xa>

<xa>自內證故者。謂諸如來自內所證。由此真如自內證故。非諸尋思所思議處。於諸世間
亦無與此相似譬喻可喻令知。</xa>

<xa>二　證得</xa>

<xa>復次。云何如是法身最初證得。謂緣總相大乘法境無分別智。及後得智。五相善修。
卷七、二十頁謂集總修、無相修、無功用修、熾盛修、無喜足修。　無性釋：「謂無生無滅
本來寂靜自性涅槃及無自性名爲五相。」於一切地善集資糧金剛喻定破滅微細難破障
故。此定無間離一切障。故得轉依。</xa>

<xa>今次應說法身證得。最初證得者。無性釋：「信解亦名初得法身，法行亦爾，爲簡彼
故說現證得。」<wi>顯此法身非所生起。</wi>體無爲故。若所生起。應是無常。金剛喻定者。
<pb n="237"/>
此三摩地譬如金剛。能破微細難破障故。故得轉依者。由金剛喻三摩地故。能證轉依逮得法
身。<si>印順記：</si>「在初地通達法界的時候證法空相，本來也可以說最初證得法身。現在
不說分得，約究竟證得說，所以不談初地。」</xa>

<xa>三　自在</xa>

<xa>復次。法身由幾自在而得自在。略由五種。一由佛土自身相好無邊音聲無見頂相自在
。由轉色蘊依故。二由無罪無量廣大樂住自在。由轉受蘊依故。三由辯說一切名身句身文身
自在。由轉想蘊依故。四由現化變易引攝大眾引攝白法自在。由轉行蘊依故。五由圓鏡平等
觀察成所作智自在。由轉識蘊依故。</xa>

<xa>今次應顯法身自在。由轉色等五蘊依故。得五自在。此中由轉色蘊依故證得示現佛土
自在。由此示現金銀等寶淨妙佛國。亦得示現隨其所欲自身自在。由此示現大集會中隨諸有
情勝解所樂種種色身。又隨所樂能現種種相好自在。又現無邊音聲自在。又現無見頂相自在
。由轉受蘊依故。得無罪無性釋：「離煩惱故名爲<wi>無罪</wi>。」無量廣大樂
住自在。謂得自在能住無罪無量廣大樂住。應知此中由眾多故說名無量。普超一切三界樂故
說名廣大樂住自在。由轉想蘊依故。得於名身句身文身辯說自在。以能取相故名爲想。由名
身等能取其相。轉染想蘊還得如是清淨想蘊。由轉行蘊依故。得現化變易引攝大眾引攝白法
自在。應知此中隨其所欲示現所作故名現化。改轉地等令成金等故名變易。如意所樂能引天
龍藥叉等眾應知說名引攝大眾。隨意所樂引諸白法令現在前應知說名引攝白法。由轉識蘊依
故。得大圓鏡智平等性智妙觀察智成所作智。此中大圓鏡智者。謂無忘失法所知境界雖不現
前亦能記了。如善習誦書論光明。平等性智者。謂先通達真法界時。得諸有情平等心等。應
知此中究竟清淨。妙觀察智者。謂如藏主。如其所欲。隨於何等陀羅尼門三摩地門作意思惟
。即得自在無礙智轉。成所作智者。謂能示現從覩史多天宮而沒乃至涅槃種種佛事皆得自在。</xa>

<xa>四　依止</xa>

<xa>復次。法身由幾種處應知依止。略由三處。一由種種佛住依止。此中有二頌。</xa>

<xa>諸佛證得五性喜　皆由等證自界故</xa>
<pb n="238"/>

<xa>離喜都由不證此　故求喜者應等證</xa>

<xa>由能無量及事成　法味義德俱圓滿</xa>

<xa>得喜最勝無過失　諸佛見常無盡故</xa>

<xa>二由種種受用身依止。但爲成熟諸菩薩故。三由種種變化身依止。多爲成熟聲聞等故。</xa>

<xa>應知法身幾法依止。略有三種。廣說無量。由種種佛住依止者。謂佛安住聖住。天住
。及與梵住。無性釋：「諸<wi>天住</wi>中如來多住第四靜慮，諸<wi>聖住</wi>中
如來多住空解脫門，諸<wi>梵住</wi>中多住其悲。」<wi>故言種種。</wi>法身爲此諸住所
依。是故說名佛住依止。或謂何用諸佛涅槃。以聲聞等與諸如來解脱等故。爲顯諸佛解脱殊
勝。說二伽陀。諸佛證得五性喜皆由等證自界故者。謂諸如來所得五喜。由證法界。離喜都
由不證此者。謂聲聞等離五種喜。都由不證此真法界。故求喜者應等證者。是故欲求如此喜
者。應須於此勤求正證。第二伽陀顯此五喜。由能無量及事成法味義德俱圓滿者。應知此中
能無量者。依止法身有眾多佛成等正覺。一切功能悉皆平等。故能無量。由見如是能無量故
深生歡喜。及事成者。謂一如來所作利樂諸有情事。即等一切如來所作。由佛多故。事亦無
量。是故言及。由見此故深生歡喜。由法味者。由見契經應頌等法有勝滋味。深生歡喜。義
德俱圓滿者。謂義圓滿及德圓滿。應知此中隨所思念所有諸事無不具足。名義圓滿。十力無
畏不共法等無不具足。名德圓滿。<si>無性釋：</si>「義圓滿者，謂契經等法所詮義皆得圓滿
，隨自意樂現在前故。德圓滿者，謂神通等功德圓滿。由見法味亦無量故，見義圓滿亦無量
故見德圓滿亦無量故生大歡喜。復有說言，義謂涅槃，德謂隨樂所起功德，俱圓滿故並生大
喜。」<wi>得喜最勝無過失者。</wi>此喜超過三界喜故。名爲最勝。永斷煩惱并習氣故。名無
過失。諸佛見常無盡故者。謂諸如來見次前說四種最勝無過失喜。窮生死際常無有盡。至無
餘依大涅槃界亦無盡故。生殊勝喜。是故世尊證得五喜。非聲聞等。由種種受用身依止等者
。謂佛法身與受用身爲所依止。何故復須如是依止。但爲成熟諸菩薩故。由若離此。已入大
地諸菩薩眾。應不成熟。由種種變化身依止等者。謂佛法身與變化身爲所依止。何故復須如
是依止。多爲成熟聲聞等故。由若離此。下劣信解諸聲聞等應不成熟。言多爲者。應知攝取
勝解行地諸菩薩眾。</xa>
<pb n="239"/>

<xa>五　攝持</xa>

<xa>應知法身由幾佛法之所攝持。略由六種。一由清淨。謂轉阿賴耶識得法身故。二由異
熟。謂轉色根得異熟智故。三由安住。謂轉欲行等住得無量智住故。四由自在。謂轉種種攝
受業自在。得一切世界無礙神通智自在故。五由言說。謂轉一切見聞覺知言說戲論。得令一
切有情心喜辯說智自在故。六由拔濟。謂轉拔濟一切災橫過失。得拔濟一切有情一切災橫過
失智故。應知法身由此所說六種佛法之所攝持。</xa>

<xa>由是佛法攝持法身。今當顯示。由清淨者。謂由清淨佛法攝持法身。如是法身證得清
淨由轉何法。謂轉阿賴耶識得法身故者。謂轉滅彼阿賴耶識得法身清淨。即法身清淨說名清
淨。由異熟者。謂由異熟佛法攝持法身。轉色根者。謂轉眼等色根得異熟智故者。謂轉彼故
得異熟智。無性釋：「<wi>轉色根</wi>者，謂轉眼等有色諸根。<wi>得異熟智</wi>
者，謂所轉捨是異熟故，假說轉得亦名異熟，如昔所得異熟諸根，今得善智假名異熟。」
由安住者。謂由安住佛法攝持法身。轉欲行等住者。謂轉世間欲行等住得佛法住。
無性釋：「<wi>轉欲行等</wi>者，謂等取勝解行等，由轉彼故，證得息滅一切有情諸
災患智。」　印順記：「陳譯說欲行是五欲的享受，因中眾生受五欲樂，到了佛位，就得慈
悲喜捨的四無量心住，拔苦與樂，令眾生喜樂。」<wi>得無量智住故者。</wi>謂由此故住種種
住。由自在者。謂由自在佛法攝持法身。轉種種攝受業自在等者。謂轉世間徇利務農種種事
業自在。得一切世界無礙神通智自在故。由言說者。謂由言說佛法攝持法身。轉一切見聞覺
知言說戲論等者。謂轉世間見聞覺知言說戲論。得於見聞覺知自在。由此證得能令一切有情
心喜智自在故。<si>印順記：</si>「這五種自在，其實也是約轉五蘊而說的：轉賴耶就是轉識
蘊得法身；轉色根就是轉色蘊而得異熟智；轉安住就是轉受蘊得無量智；轉自在就是轉行蘊
而得無礙神通智，因爲種種業是以思心所爲主的，思心所是行蘊的中心；轉言說就是轉想蘊
而得辯說智自在，因爲言說是想蘊的作用。」<wi>由拔濟者。</wi>謂由拔濟佛法攝持法身。轉
拔濟一切災橫過失等者。謂如世間有王家等逼惱事起。由親友力財寶力等而能拔濟。由轉此
故。證得拔濟一切有情一切災橫過失智故。<si>無性釋：</si>「災橫等者，謂如世間國王家等
所生憂苦，或親友力，或財寶力，而能息除。由轉此故，證得息除一切有情一切災橫過失妙
智。」<wi>由此智力能除一切災橫過失。</wi></xa>

<pb n="240"/>
<xa>六　差別</xa>

<xa>諸佛法身。當言有異當言無異。依止意樂業無別故。當言無異。無量依身現等覺故。
當言有異。如說佛法身。受用身亦爾。意樂及業無差別故當言無異。不由依止無差別故。無
量依止差別轉故。應知變化身如受用身說。</xa>

<xa>無量依止差別轉故者。謂受用身無量依止差別而轉。無性釋：「<si>無量依止差別
轉故</si>，謂於一切別世界中諸佛國土眾會名號身量相好受法樂等各不同故。」是
故但由意樂及業無差別故。當言無異。<si>無性釋：</si>「諸佛真如無有異故依止無別。」
依身事別。當言有異。<si>無性釋：</si>「謂由無量別別依身菩提薩埵現成佛故，非無有
異。」<wi>此中意樂無差別者。</wi>應知皆爲利益安樂一切有情。業無別者。應知皆同現等正
覺般涅槃等種種作業。</xa>

<xa>七　德</xa>

<xa>a　衆德相應</xa>

<xa>應知法身幾德相應。謂最清淨最清淨<si>　無性釋：</si>「顯此功德永斷煩惱及所知障
身中起故。如是所說最清淨言，應知徧在一一功德。」<wi>四無量。</wi>解脱。勝處。徧處。
無諍。願智。四無礙解。六神通。三十二大士相。八十隨好。四一切相清淨。<si>四一切
相清淨</si>　<si>無性釋：</si>「謂所依清淨，所緣清淨，心清淨，智清淨。」<wi>十力。</wi>四無
畏。三不護。<si>無性釋：</si>「謂諸如來所有身業清淨現行，無不清淨現行身業慮恐他知可
須藏護，如是名爲第一不護。如說身業，語業意業亦如是說，是三<wi>不護</wi>。」
三念住。拔除習氣無忘失法。大悲。<wi>大悲</wi>：利益安樂意樂爲體。十
八不共佛法。<wi>十八不共佛法</wi>　謂諸如來，一、無有誤失，二、無卒暴音，三、
無忘失念，四、無不定心，五、無種種想，六、無不擇捨心，七、志欲無退，八、念無退，
九、精進無退，十、定無退，十一、慧無退，十二、解脫無退，十三、知過去世無礙，十四
、知現在世無礙，十五、知未來世無礙，十六、身業隨智慧行，十七、口業隨智慧行，十八
、意業隨智慧行。此中第三無忘失念者，無性釋：「又諸如來無種種想，如阿羅漢於有餘生
死一向起極厭逆想，於無餘涅槃一向起極寂靜想，如來於彼有餘生死無餘涅槃無差別想住最
<pb n="241"/>
勝捨。」一切相妙智等<wi>一切相妙智等</wi>　無性釋：「謂於一切蘊界處中善
能了知一切行相。等者，等餘無量功德法身相應。」　無性釋：「一切行相皆正了知名一切
相妙智，此妙智體，名一切相妙智性。」　印順記：「就是一切種智，也叫一切智智。」
功德相應。此中有多頌。</xa>

<xa>1.四無量功德</xa>

<xa>憐愍諸有情　起和合遠離　常不捨利樂　四意樂歸禮</xa>

<xa>2.八解脫八處十徧處三種功德</xa>

<xa>解脱一切障　牟尼勝世間　智周徧所知　心解脱歸禮</xa>

<xa>3.讚無諍智功德</xa>

<xa>能滅諸有情　一切惑無餘　害煩惱有染　常哀愍歸禮</xa>

<xa>4.讚願智功德</xa>

<xa>無功用無著　無礙常寂定　於一切問難　能解釋歸禮</xa>

<xa>5.讚四無礙解功德</xa>

<xa>於所依能依　所說言及智　能說無礙慧　常善說歸禮</xa>

<xa>6.讚六神通功德</xa>

<xa>爲彼諸有情　故現知言行　往來及出離　善教者歸禮　　善教<si>　無性釋：</si>「善
者，妙也。教者，言也。爲令勝進說微妙言名善教者故。」</xa>

<pb n="242"/>
<xa>7.讚諸相隨好功德</xa>

<xa>諸眾生見尊　皆審知善士　暫見便深信　開導者歸禮</xa>

<xa>8.讚四一切相清淨功德</xa>

<xa>攝受住持捨　現化及變易　等持智自在　隨證得歸禮</xa>

<xa>9.讚十力功德</xa>

<xa>方便歸依淨　及大乘出離　於此諸眾生　摧魔者歸禮無性釋：「此頌顯十力。謂於善
趣惡趣方便，諸業歸依，世出世淨，大乘出離，四種義中，魔誑眾生，此中顯說能摧彼魔十
力業用。」</xa>

<xa>10.讚四無所畏功德</xa>

<xa>能說智及斷　出離能障礙　自他利非餘　外道伏歸禮</xa>

<xa>11.讚三不護讚三念住功德</xa>

<xa>處眾能伏說　遠離二雜染　無護無忘失　攝御眾歸禮</xa>

<xa>12.讚拔除習氣功德</xa>

<xa>徧一切行住　無非圓智事　一切時徧知　實義者歸禮</xa>

<xa>13.讚無忘失功德</xa>

<xa>諸有情利樂　所作不過時　所作常無虛　無忘失歸禮</xa>

<pb n="243"/>
<xa>14.讚大悲功德</xa>

<xa>晝夜常六返　觀一切世間　與大悲相應　利樂意歸禮</xa>

<xa>15.讚十八不共佛法功德</xa>

<xa>由行及由證　由智及由業　於一切二乘　最勝者歸禮</xa>

<xa>16.讚一切相妙智功德</xa>

<xa>由三身至得　具相大菩提　一切處他疑　皆能斷歸禮</xa>

<xa>b　六德相應</xa>

<xa>諸佛法身與如是等功德相應。見附表三：法身衆德相應復與所餘自性因果業相
應轉功德相應。是故應知諸佛法身無上功德。此中有二頌。</xa>

<xa>尊成實勝義　一切地皆出　至諸眾生上</xa>

<xa>解脱諸有情　無盡無等德　相應現世間</xa>

<xa>及眾會可見　非見人天等</xa>

<xa>諸佛法身。與此所說四無量等功德相應。復與其餘自性因果業相應轉功德相應。尊成
實勝義者。此顯諸佛法身自性。諸佛皆以成實勝義清淨真如爲自性故。一切地皆出者。此顯
其因。修一切地得成佛故。至諸眾生上者。此顯其果。諸有情中此最上故。解脱諸有情者。
此顯其業。以能無倒令諸有情得解脱故。無盡無等德相應者。此顯相應。與其無盡無等功德
共相應故。現世間可見者。此說變化身。及眾會可見者。此說受用身。非見人天等者。此說
自性身。諸人天等皆不能見。此顯佛身三種差別。說名爲轉。無性釋：「此說世尊三身差別
以顯轉義，轉謂體性轉變差別。」　印順記：「轉就是現起。」</xa>
<pb n="244"/>

<wi>攝大乘論世親釋集註卷九</wi>


<xa>附表三</xa>

<img n="攝大乘論世親釋集註——智敏上師_files/d1bbb28e-c1b6-4566-8b24-9359e92fb361.025.jpg"/>

<sarticle>攝大乘論世親釋集註卷十</sarticle>

<wi>無著菩薩造論</wi>

<wi>世親菩薩釋論</wi>

<wi>唐三藏法師玄奘譯</wi>

<wi>比丘智敏集註</wi>

<wi><bz>〔2018版〕</bz></wi>

<wi>（內部整理資料 僅供學習參考）</wi>


<wi>彼果智分第十一之二</wi>

<xa>八　甚深</xa>

<xa>復次。諸佛法身甚深最甚深。此甚深相云何可見。此中有多頌。</xa>

<xa>於大乘中諸佛法身如甚深相。今當顯示。以十二頌顯示十二甚深之相。</xa>
<pb n="245"/>

<xa>a　生住業住甚深</xa>

<xa>佛無生爲生　亦無住爲住　諸事無功用　第四食爲食</xa>

<xa>此中一頌。顯示生住業住甚深。佛無生爲生者。顯生甚深。以諸如來無業煩惱同諸凡
愚所造作生。故名無生。然有與此相違之生。其相難了。名生甚深。無性釋：「諸佛無生而
現有生，名生甚深。」<wi>亦無住爲住者。</wi>顯住甚深。無住涅槃以爲住處。如是涅槃名住
甚深。諸事無功用者。顯業甚深。以諸如來無功用業一切等故。名業甚深。第四食爲食者。
顯住甚深。以佛所食是不清淨依止住等四種食中第四食故。四種食者。一不清淨依止住食。
謂段等四食。令欲纏有情不淨依止而得住故。二淨不淨依止住食。謂觸等三食。令色無色纏
有情淨不淨依止而得住故。由此依止。已離下地諸煩惱故說名爲淨。未離上地諸煩惱故說名
不淨。是故名淨不淨依止。如是依止。由觸意思識食而住。除其段食。三一向淨依止住食。
謂段等四食。令聲聞等清淨依止而得住故。四唯示現依止住食。謂即四食諸佛示現受之得住
。是故諸佛食此第四示現住食。爲令能施諸有情類淨信爲因。福德增長。雖現受食不作食事
。如來食時。諸天受取。施佛意許諸餘有情。由此因故。彼有情類速證菩提。如是一切。應
知總說爲一甚深。又由十因。應知諸佛生無生相。一與愚癡不同法故。二與差別不同法故。
三於攝受得自在故。四於住持得自在故。五於棄捨得自在故。六無二相故。七唯似光影故。
八同幻化故。九住無住故。十成大事故。復由十因。應知如來不住生死及以涅槃。一非徧知
故。二非永斷故。三非修習故。四知非有性故。五無所得無分別故。六遠離心故。七心證得
故。八平等心故。九事不可得故。十可證得故。復由十因。應知諸佛無功用事而得成立。一
妙斷離故。二無所依故。三所作無功用故。四作者無功用故。五作業無功用故。六無所有無
功用故。七本來無差別故。八所作已辦故。九所作未辦故。十純熟修習一切法中得自在故。
復由十因。應知諸佛實無所食而現受食。一示現以食住持身故。二令諸有情福增長故。三爲
欲示現有同法故。四爲令隨學正受用故。五爲令隨學廉儉行故。六爲令發起精進行故。七爲
令成熟諸善根故。八爲顯自身無染著故。九爲恭敬業助任持故。十爲欲圓滿本願王故。</xa>

<xa>b　安立數業甚深</xa>

<xa>無異亦無量　無數量一業　不堅業堅業　諸佛具三身</xa>
<pb n="246"/>

<xa>此頌顯示安立數業甚深。無異亦無量者。顯安立甚深。諸佛法身無差別故。說名無異
。無量依止現等覺故。說名無量。無數量一業者。顯數甚深。佛雖無量而同一業。無性釋：
「何者<wi>一業</wi>，變化受用業無差別，成他利故。」<wi>是故甚深。</wi>不堅業堅業
諸佛具三身者。謂諸如來三身相應。其受用身事業堅住。其變化身業不堅住。<si>無性釋
：</si>「自性身業是其<wi>堅住</wi>，餘二身業是<wi>不堅住</wi>。」（此頌中數甚深
及此堅不堅業，無性釋略異）<wi>如是事業名爲甚深。</wi></xa>

<xa>c　現等覺甚深</xa>

<xa>現等覺非有　一切覺非無　一一念無量　有非有所顯</xa>

<xa>此頌顯示現等覺甚深。現等覺非有者。補特伽羅法非有故。無性釋：「<si>現等覺
非有</si>者，依他起中徧計所執性非有故。」<wi>一切覺非無者。</wi>由假名理說一切佛現
等覺故。<si>無性釋：</si>「<wi>一切覺非無</wi>者，依他起中圓成實性是真有故。」
云何知佛現等正覺。謂一一念無量佛故。此即顯示一一念中有無量佛現等正覺。有非有
所顯者。此顯真如是有非有。諸佛是此真如所顯。<si>無性釋：</si>「<si>有非有所顯</si>
者,謂諸如來是有非有空性所顯成尊位故。」</xa>

<xa>d　離欲甚深</xa>

<xa>非染非離染　由欲得出離　了知欲無欲　悟入欲法性</xa>

<xa>此頌顯示離欲甚深。非染非離染者。貪欲無故。說名非染。以無染故。離染亦無。所
以者何。貪染若有。可有離染。染既是無。故無離染。無性釋：「云何<wi>非染</wi>，
斷貪纏故。非<wi>離染</wi>者，非速永斷貪隨眠故。」<wi>由欲得出離者。</wi>由伏斷貪
纏留貪隨眠故得究竟出離。若不留隨眠。應同聲聞等入般涅槃故。了知欲無欲悟入欲法性者
。了知徧計所執貪欲無貪欲性。即能悟入欲法真如。</xa>

<xa>e　斷蘊甚深</xa>
<pb n="247"/>

<xa>諸佛過諸蘊　安住諸蘊中　與彼非一異　不捨而善寂</xa>

<xa>此頌顯示斷蘊甚深。諸佛過諸蘊安住諸蘊中者。謂諸如來超過色等五種取蘊。住無所
得法性蘊中。與彼非一異者。雖已捨徧計所執諸蘊。而與彼非異。以即安住彼法性故。亦復
不一。若是一者。徧計所執應同法性成清淨境。不捨而善寂者。謂不棄捨圓成實蘊。即是妙
善涅槃體故。</xa>

<xa>f　成熟甚深</xa>

<xa>諸佛事相雜　猶如大海水　我已現當作　他利無是思</xa>

<xa>此頌顯示成熟甚深。諸佛事相雜者。謂諸如來成熟有情一切事業悉皆平等。無性釋：
「<wi>諸佛事相雜者</wi>，謂諸如來所作一切利益安樂有情事業，展轉和同合成一味不
可分別。」<wi>其喻云何。</wi>猶如大海水者。譬如大海眾流所入其水相雜。爲魚鱉等同所受
用。諸佛亦爾。同入法界所作事業和合無二。等爲成熟有情受用。我已現當作者。於三時中
隨一時作。他利無是思者。不作是思我於他利已現當作。然無功用能作一切利益安樂諸有情
事。譬如世間末尼天樂。</xa>

<xa>g　顯現甚深</xa>

<xa>眾生罪不現　如月於破器　徧滿諸世間　由法光如日</xa>

<xa>此頌顯示顯現甚深。若諸世間不見諸佛而說諸佛其身常住。佛身既常何故不見。眾生
罪不現如月於破器者。如破器中水不得住。水不住故月則不現。如是有情身中無有奢摩他水
。佛月不現。水喻等持體清潤故。徧滿諸世間由法光如日者。謂今世間佛雖不現。然徧一切
施作佛事由說契經應頌等法。譬如日光徧滿世間作諸佛事成熟有情。無性釋：「<si>徧滿
諸世間</si>，由法光如日者，謂諸佛日，放契經等正法言光，徧照一切有情世間，有緣斯
見餘不見者是其自過非如來失，如世間日流光徧照，有目者覩，盲者不見。」</xa>

<pb n="248"/>
<xa>h　示現等覺涅槃甚深</xa>

<xa>或現等正覺　或涅槃如火　此未曾非有　諸佛身常故</xa>

<xa>此頌顯示示現等覺涅槃甚深。或現等正覺或涅槃如火者。謂諸如來或現成佛或現涅槃
。其事如火或時燒然或時息滅。諸佛亦爾。或於未熟諸有情類現般涅槃。或於已熟諸有情類
現成佛果。爲欲令彼得解脱故。譬如一火性無差別。法身亦爾。應知唯一。餘半頌文。其義
易了。</xa>

<xa>i　住甚深</xa>

<xa>佛於非聖法　人趣及惡趣　非梵行法中　最勝自體住</xa>

<xa>此頌顯示住甚深。佛於非聖法中人趣惡趣中非梵行法中由最勝自體住最勝住。由聖住
等而安住故。此中聖住者。謂空等住。天住者。謂諸靜慮住。梵住者。謂慈等無量住。非聖
法者。謂不善法。佛於其中住空等住。由此空等聖所住故。名爲聖住。人趣及惡趣者。謂緣
彼有情住諸靜慮。所住靜慮名爲天住。非梵行法者。謂於彼法住慈悲等四種梵住。最勝自體
住者。謂由如是最勝自體住最勝住。此顯諸佛於諸住中安住最勝自體諸住。</xa>

<xa>j　顯示自體甚深</xa>

<xa>佛一切處行　亦不行一處　於一切身現　非六根所行</xa>

<xa>此頌顯示自體甚深。佛一切處行亦不行一處者。謂後得智於善不善無記等中分別而轉
。無分別智不行一處。第二義者。謂變化身一切處行。其餘二身不行一處。於一切身現者。
即變化身徧於一切處處可見。非六根所行者。即變化身。爲欲化彼那落迦等現於彼生。那落
迦等受生有情見化身時。不如實見不能了知。但謂即是那落迦等。是故化身決定非彼那落迦
等六根所行。無性釋：「<wi>非六根所行</wi>者，謂第一義常住法身，非諸生處那落迦
等同分有情所能取故。」　印順記：「佛的化身，爲度地獄有情，受生地獄中，示現受苦，
其餘由惡業所感而受苦的眾生，不知是佛；他們尚不能取得佛的化身，佛的真法身，那更非
<pb n="249"/>
六根所行的境界了。」</xa>

<xa>k　斷煩惱甚深</xa>

<xa>煩惱伏不滅　如毒呪所害　留惑至惑盡　證佛一切智</xa>

<xa>此頌顯示斷煩惱甚深。煩惱伏不滅如毒呪所害者。菩薩位中伏煩惱纏未滅煩惱。有隨
眠故。譬如眾毒呪力所害。體雖猶在而不爲害。煩惱亦爾。智了知故。體雖猶在而不爲害。
留惑至惑盡者。以留隨眠諸煩惱故。不如聲聞速般涅槃。得至究竟諸煩惱盡。證佛一切智者
。煩惱盡時得一切智。</xa>

<xa>l　不可思議甚深</xa>

<xa>煩惱成覺分　生死爲涅槃　具大方便故　諸佛不思議</xa>

<xa>此頌顯示不可思議甚深。謂諸菩薩具大方便。煩惱集諦。轉成覺分。生死苦諦。即爲
涅槃。如是一切諸佛聖教。如前所說三因緣故不可思議。謂自內證故等。</xa>

<xa>應知如是所說甚深有十二種。謂生住業住甚深。安立數業甚深。現等覺甚深。離欲甚
深。斷蘊甚深。成熟甚深。顯現甚深。示現等覺涅槃甚深。住甚深。顯示自體甚深。斷煩惱
甚深。不可思議甚深。</xa>

<xa>此十二種皆難覺了。故名甚深。一一別相。如前已說。</xa>

<xa>九　念</xa>

<xa>a　正明七念</xa>

<xa>若諸菩薩念佛法身。由幾種念應修此念。略說菩薩念佛法身。由七種念應修此念。一
者。諸佛於一切法得自在轉。應修此念。於一切世界得無礙通故。此中有頌。</xa>
<pb n="250"/>

<xa>有情界周徧　具障而闕因　二種決定轉　諸佛無自在</xa>

<xa>二者。如來其身常住。應修此念。真如無間解脱垢故。三者。如來最勝無罪。應修此
念。一切煩惱及所知障並離繫故。四者。如來無有功用。應修此念。不作功用一切佛事無休
息故。五者。如來受大富樂。應修此念。清淨佛土大富樂故。六者。如來離諸染汙。應修此
念。生在世間一切世法不能染故。七者。如來能成大事。應修此念。示現等覺般涅槃等。一
切有情未成熟者能令成熟。已成熟者令解脱故。此中有二頌。</xa>

<xa>圓滿屬自心　具常住清淨　無功用能施　有情大法樂</xa>

<xa>徧行無依止　平等利多生　一切佛智者　應修一切念無性釋：「一切佛者，謂諸如來
圓滿功德。言智者者，謂大菩薩。應修一切念者，應修如是七種隨念。憶持明記令不忘失，
是其念義。」</xa>

<xa>今當顯示。若諸菩薩念佛法身。由七種念應修其念。於一切法得自在轉者。由得神通
於一切法自在而轉。以諸如來於一切世界得無礙神通。非如聲聞等猶有障礙故。若諸如來於
一切法自在而轉。何故一切有情之類不得涅槃。故今一頌。顯由此因。諸有情類不能證得究
竟涅槃。有情界周徧具障而闕因者。謂諸有情有業等障名爲具障。由具障故。雖無量佛出現
於世不能令彼得般涅槃諸佛於彼無有自在。若諸有情無涅槃法。名爲闕因。此意說彼無涅槃
因。無種性故。諸佛於彼無有自在。二種決定轉者。決定有二種。一作業決定。無性釋：「
作重業決定者，謂數串習令同類因與等流果決定相續，如未生怨害父王等。」二受異
熟決定<si>。無性釋：</si>「受異熟決定者，謂作決定感異熟業，決定當受諸異熟果，如諸釋
種決定應爲毘盧宅迦王所殺害。」<wi>當知此中說名決定。</wi>諸佛於此二決定中無有自在。
頑愚等身。名異熟障決定。當墮那落迦等。名受異熟決定。應知此中二種差別。如來身常住
真如無間解脱垢故者。謂真如理無間。解脱一切障垢。顯成法身。是故如來其身常住。
<si>隨錄：如來以最清淨真如爲自體，無改轉故無變異故（上出無性釋）。</si>真如純一無間，一
切障垢已解脫，是故常住。<wi>如來受大富樂者。</wi>應知如來清淨佛土名大富樂。如來能成
大事者。謂諸如來現等正覺般涅槃等成大義利。已成熟者令得解脱。未成熟者令其成熟。餘
修念佛。其義易了。復以二頌顯釋如是七種念佛。於此頌中宣說諸佛七種圓滿。令修念佛。
<pb n="251"/>
謂諸菩薩初念如來隨屬自心圓滿。<si>無性釋：</si>「初圓滿言，貫通一切。屬自心圓滿者，
此攝第一于一切法自在轉相。」<wi>次念如來其身常住圓滿。</wi>次念如來具足清淨圓滿。即
是最勝無罪。次念如來無功用圓滿。謂作佛事無功用故。次念如來施大法樂圓滿。應知即於
清淨佛土受大法樂。次念如來離諸染汙圓滿。即是徧行無所依止。若有所依而徧行者。即有
苦難。由無所依而徧行故。佛常無苦離染徧行。<si>無性釋：</si>「徧行無依止圓滿者，此攝
第六一切世法不能染相。」王疏：「徧行一切（不住涅槃）而無依止（不住生死）。」
<si>後念如來平等多利圓滿。</si>即是念佛能成大事。成熟解脱諸有情故。</xa>

<xa>b　别釋凈土</xa>

<xa>1　具引經文</xa>

<xa>2　十八圓滿</xa>

<xa>3　總明四德</xa>

<xa>復次。諸佛清淨佛土相云何應知。如菩薩藏百千契經序品中說。謂薄伽梵住最勝光曜
七寶莊嚴。放大光明普照一切無邊世界。無量方所妙飾間列。周圓無際其量難測。超過三界
所行之處。勝出世間善根所起。最極自在淨識爲相。如來所都。諸大菩薩眾所雲集。無量天
龍藥叉健達縛阿素洛揭路茶緊捺洛莫呼洛伽人非人等常所翼從。廣大法味喜樂所持。作諸眾
生一切義利。蠲除一切煩惱災橫。遠離眾魔。過諸莊嚴如來莊嚴之所依處。大念慧行以爲遊
路。大止妙觀以爲所乘。大空無相無願解脱爲所入門。無量功德眾所莊嚴大寶花王之所建立
大宮殿中。如是現示清淨佛土。顯色圓滿。形色圓滿。分量圓滿。方所圓滿。因圓滿。果圓
滿。主圓滿。輔翼圓滿。眷屬圓滿。任持圓滿。事業圓滿。攝益圓滿。無畏圓滿。住處圓滿
。路圓滿。乘圓滿。門圓滿。依持圓滿。3<wi>復次。</wi>受用如是清淨佛土.一向淨妙。一
向安樂。一向無罪。一向自在。</xa>

<xa>如菩薩藏百千頌經序品中說清淨佛土。此淨佛土顯示何等殊勝功德。謂初二句顯淨佛
土顯色圓滿。言七寶者。一金。二銀。三琉璃。四牟娑洛寶。五遏溼摩揭婆寶舉此應知即舉
末囉羯多等寶。六赤真珠寶此赤真珠赤蟲中出一切寶中最爲殊勝。七羯雞怛諾迦寶。放大光
<pb n="252"/>
明普照一切無邊世界者。謂次前說七寶所放諸大光明。此上二句皆同顯示顯色圓滿。次有一
句。顯形色圓滿。印順記：「這大宮殿的形態有『無量』的『方所』，或園，或池，或階，
都像美『妙』的文『飾』，參差『間列』」。無性釋：「如慧為先安布間飾。」次有
一句。顯分量圓滿。次有一句。顯方所圓滿。<si>無性釋：</si>「謂佛淨土方處超過三界行處
，非三界愛之所行故，非諸系業異熟果故。」<wi>次有一句。</wi>顯因圓滿。此何所因。謂出
世間無分別智及後得智。此後得智說名爲勝。此後得故從此二種善根所起。即此善根名因圓
滿。次有一句。顯果圓滿。謂淨佛土以極自在淨識爲相。<si>無性釋：</si>「謂佛淨土最極自
在清淨心識以爲體相，唯有識故，非離識外別有寶等，即淨心識如是變現似眾寶等。」
<si>次有一句。</si>顯主圓滿。次有一句。顯輔翼圓滿。次有一句。顯眷屬圓滿。前已舉龍。今此
復舉莫呼洛伽。爲攝大蟒。</xa>

<si>梁譯攝論：</si>於淨土中實無如此天龍等眾，欲令不空故佛化作如此雜類。次有一
句。顯任持圓滿。即是飲食。次有一句。顯事業圓滿。謂食此食已辦諸眾生一切義利。次有
一句。顯攝益圓滿。於淨土中離諸煩惱無諸苦故。次有一句。顯無畏圓滿。若處無怨。即無
怖畏。怨謂四魔。此淨土中諸煩惱魔蘊魔死魔及以天魔悉皆無有。是故無畏。次有一句。顯
住處圓滿。次有一句。顯路圓滿。此淨佛土由何路入。謂大乘中聞思修慧。如其次第大念慧
行爲遊入路。<si>無性釋：</si>思所成慧名爲大念，聞所成慧名爲大慧，修所成慧名爲大行，
遊路即是道之異名。<wi>次有一句。</wi>顯乘圓滿。乘奢摩他毗鉢舍那而遊趣故。<si>無性
釋：</si>「勝諸聲聞獨覺菩薩所乘止觀故名爲大。」<wi>次有一句。</wi>顯門圓滿。謂此淨土由何
門入。謂大乘中大空無相無願解脱爲所入門。次有一句。顯依持圓滿。如大地等依風輪住。
此淨佛土何所依持。無量功德眾所莊嚴大紅蓮華之所建立。<si>無性釋：</si>「此紅蓮花於眾
花中最爲殊勝，是故說名大寶花王，或即如來說名大王，大法王故，此紅蓮花是佛依處，從
主爲名，所建立者，謂佛淨土依此花王長時相續無有間絕。」受用如是清淨佛土一向
清淨妙者。謂淨土中無有不淨糞穢等事。一向安樂者。謂淨土中唯有樂受。無有苦受。無無
記受。一向無罪者。謂淨土中無有不善。亦無無記。一向自在者。謂淨土中不待外緣。一切
所欲隨自心故。

<xa>十　業</xa>

<xa>復次。應知如是諸佛法界。於一切時能作五業。一者救濟一切有情災橫爲業。於暫見
<pb n="253"/>
時便能救濟盲聾狂等諸災橫故。二者救濟惡趣爲業。拔諸有情出不善處置善處故。三者救濟
非方便爲業。令諸外道捨非方便求解脱行。置於如來聖教中故。四者救濟薩迦耶爲業。授與
能超三界道故。五者救濟乘爲業。拯拔欲趣餘乘菩薩。及不定種性諸聲聞等。安處令修大乘
行故。於此五業應知諸佛業用平等。此中有頌。</xa>

<xa>因依事性行　別故許業異　世間此力別　無故非導師</xa>

<xa>應知如是諸佛法界於一切時能作五業者。謂佛法身恆作五業。救濟一切有情災橫爲業
等者。謂盲聾等暫見佛時便得眼等。救濟惡趣爲業等者。謂拔惡處置於善處名救惡趣。救濟
薩迦耶爲業等者。謂爲世間說能超出三界聖道。即說三界爲薩迦耶。無性釋：「迦耶名身，
虛偽名薩，其身虛偽名薩迦耶，謂於其中偽身見轉，即是三界有漏諸法。」所餘二句
其義可知。於此五業應知諸佛諸業平等。於此義中復說一頌。謂因依等。由是因緣一切如來
諸業平等。一切世間業不平等。以一伽陀總略顯示。世間因別故許業異者。謂諸世間由別因
故生那落迦。別因生天。別因生人。乃至餓鬼。由因別故許業有異。<si>無性釋：</si>「世間
因別故許業異者，謂天因別，人鬼等因各各差別，故業有異，諸佛不爾，因無別故，非業有
異。」<wi>世間依別故許業異者。</wi>依謂身體。由依別故許業有異。<si>無性釋：</si>「世間
依別故許業異者，依謂身體，彼差別故其業有異，如彼天授與彼祠授，依身別故，其業各異
。諸佛不爾，法身無別，故業非異。」<wi>世間事別故許業異者。</wi>謂諸世間商賈事別。營
農事別。此等事務有差別故。許業有異。<si>無性釋：</si>「世間事別故許業異者，事謂所作
所用差別，事各別故，其業有異，如彼凡夫營農事別商賈事故，如是一切，諸佛不爾，利眾
生事無差別故，非業有異。」<wi>世間性別故許業異者。</wi>性謂意趣。意趣別故許業有異。
<si>無性釋：</si>「世間性別故許業異者，性謂意樂，如彼世間利益意樂，安樂意樂，境界差
別，故業有異，諸佛不爾，利益安樂一切有情，意樂無別，故業非異。」世間行別故
許業異者。由作行業有差別故許業有異。<si>無性釋：</si>「世間行別故許業異者，行謂功用
，如小功用能起小業，若大功用便起大業，功用別故，其業有異，諸佛不爾，一切所作皆無
功用，故業非異。」<wi>諸佛作業皆無功用一切因等差別力無。</wi>是故導師非有業異。</xa>

<xa>Ⅲ　釋妨難</xa>

<xa>A　釋說一乘</xa>
<pb n="254"/>

<xa>若此功德圓滿相應。諸佛法身不與聲聞獨覺乘共。以何意趣佛說一乘。此中有二頌。</xa>

<xa>爲引攝一類　及任持所餘　由不定種性　諸佛說一乘</xa>

<xa>法無我解脱　等故性不同　得二意樂化　究竟說一乘</xa>

<xa>此中二頌辯諸佛說一乘意趣。爲引攝一類者。謂爲引攝不定種性諸聲聞等令趣大乘。
云何當令不定種性諸聲聞等皆由大乘而般涅槃。及任持所餘者。謂爲任持不定種性諸菩薩眾
令住大乘。云何當令不定種性諸菩薩眾不捨大乘勿聲聞乘而般涅槃。爲此義故佛說一乘。由
不定等句義已說。法無我解脱乃至廣說。此中復由別意趣力唯說一乘。何別意趣。謂法等故
等。法等故者。法謂真如。諸聲聞等同所歸趣。所趣平等。故說一乘。無我等故者。謂聲聞
等補特伽羅我皆無有。由無我故此是聲聞此是菩薩不應道理。由此無我平等意趣故說一乘。
解脱等故者。謂聲聞等於煩惱障同得解脱故說一乘。如世尊言解脱解脱無有差別。性不同故
者。種性差別故。以不定性諸聲聞等亦當成佛。由此意趣故說一乘。得二意樂故者。得二種
意樂故。一攝取平等意樂。由此攝取一切有情言彼即是我我即是彼。如是取已。自既成佛彼
亦成佛。由此意趣故說一乘。二法性平等意樂。謂諸聲聞法華會上蒙佛授記。得佛法性平等
意樂。未得法身。由得如是平等意樂作是思惟。諸佛法性即我法性。復有別義。謂彼眾中有
諸菩薩。與彼名同。蒙佛授記。由此法如平等意樂。故說一乘。無性釋：「得二意樂故者，
謂得二種意樂，一者諸佛於一切有情得同自體意樂，言彼即是我，我即是彼，由是因緣此既
成佛彼亦成佛，是故名得第一意樂。二者世尊法華會上，與諸聲聞舍利子等授佛記別，爲令
攝得如是意樂，我等與佛平等無二。又此會上有諸菩薩與彼名同得授記別，故佛一言含二種
益，謂諸聲聞攝得同佛自體意樂，及諸菩薩得授記別，由此道理故說一乘。」言化故
者。謂佛化作聲聞乘等。如世尊言。我憶往昔無量百返依聲聞乘而般涅槃。由此意趣故說一
乘。以聲聞乘所化有情由見此故得般涅槃。故現此化。究竟故者。唯此一乘最爲究竟。過此
更無餘勝乘故。聲聞乘等有餘勝乘所謂佛乘。由此意趣諸佛世尊宣說一乘。<si>入中論：</si>
「離知真實義，餘無除眾垢，諸法真實義（諸法空性），無變異差別。此證真實慧，亦非有
別異，故佛爲眾說，無等無別乘。」無等者顯所說理究竟，無可與之相等，無別乘顯唯有一
乘，無所謂三乘。</xa>

<pb n="255"/>
<xa>B　釋同時有多佛</xa>

<xa>如是諸佛同一法身而佛有多。何緣可見。此中有頌。</xa>

<xa>一界中無二　同時無量圓　次第轉非理　故成有多佛</xa>

<xa>今當顯示。由此因緣應知諸佛雖同法身。而或成一或復成多。應知一者法界同故。諸
佛皆同法界爲體。法界一故。應知一佛。又一佛者。以於一時一世界中無二佛現。故知一佛
。又伽陀中顯示諸佛或一或多。一界中無二者。此句顯示唯有一佛。一世界中無有二佛俱時
出現。是故說言唯有一佛。餘句顯示諸佛有多。同時無量圓者。無量菩薩同一時中資糧圓滿
。若諸菩薩福智資糧同時圓滿不得成佛。如是資糧應空無果。眾多菩薩修集資糧同時圓滿。
是故應知一時多佛。次第轉非理者。無有次第轉成佛義。無性釋：「或有說言一世界中前後
次第無量菩薩成等正覺，非多世界同時多佛，爲破此執，復言次第轉非理故。」若諸
菩薩修資糧時。觀待次第前後成滿。可得佛時前後次第。然諸菩薩修資糧時不待次第前後成
滿。故得佛時亦無次第前後成義。是故同時有眾多佛。</xa>

<xa>C　釋法身涅槃不涅槃</xa>

<xa>云何應知於法身中佛非畢竟入於涅槃亦非畢竟不入涅槃。此中有頌。</xa>

<xa>一切障脱故　所作無竟故　佛畢竟涅槃　畢竟不涅槃</xa>

<xa>有餘部說諸佛無有畢竟涅槃。復有別部聲聞乘人說諸佛有畢竟涅槃。故此頌中顯二意
趣。一切障脱故者。由佛解脱一切煩惱所知障故。依此意趣說言諸佛畢竟涅槃。所作無竟故
者。由佛普於一切有情未成熟者欲令成熟。已成熟者欲令解脱。是所應作。此事無有究竟之
期。故佛畢竟不入涅槃。若異此者。應如聲聞畢竟涅槃。是則本願應空無果。</xa>

<xa>D　釋受用身非自性身</xa>

<xa>何故受用身非即自性身。由六因故。一色身可見故。二無量佛眾會差別可見故。三隨
<pb n="256"/>
勝解見自性不定可見故。四別別而見自性變動可見故。五菩薩聲聞及諸天等種種眾會間雜可
見故。六阿賴耶識與諸轉識轉依非理可見故。佛受用身即自性身不應道理。</xa>

<xa>今當顯示佛受用身即自性身不應正理。印順記：「前依體用無礙，即本起末的法身說
，與此不同。」<wi>色身可見故者。</wi>佛受用身色身可見。非佛法身。由此非理。故受用身
非即法身。又受用身有佛眾會差別可得。法身無有如是差別。由此非理。故受用身非自性身
。又受用身隨勝解見。如契經說或見佛身唯有黃色。或見佛身唯有青色。如是廣說。若受用
身即自性身。此自性身應不決定體。不決定名自性身。不應正理。由此非理。故受用身非自
性身。<si>無性釋：</si>「又受用身隨勝解見自性不定，如契經言或有一類見受用佛，或有一
類見是少年，或有一類見爲童子。如是廣說，非自性身有此不定，故受用身非自性身。」
又受用身一類有情先見別異。即此後時復見別異。非佛法身自性變動。由此非理故。受
用身非自性身。又受用身有諸天等種種眾會常相間雜。非自性身有此間雜。由此非理。故受
用身非自性身。又轉阿賴耶識得自性身。若受用身即自性身。轉諸轉識復得何身。由此非理
。故受用身非自性身。<si>無性釋：</si>「轉諸轉識得受用身。」<wi>由此六因不應理故。</wi>
二不成一。</xa>

<xa>E　釋變化身非自性身</xa>

<xa>何因變化身非即自性身。由八因故。謂諸菩薩從久遠來得不退定。於覩史多及人中生
。不應道理。又諸菩薩從久遠來常憶宿住。書算數印工巧論中及於受用欲塵行中不能正知。
不應道理。又諸菩薩從久遠來。已知惡說善說法教。往外道所。不應道理。又諸菩薩從久遠
來。已能善知三乘正道。修邪苦行。不應道理。又諸菩薩捨百朐胝諸贍部洲。但於一處成等
正覺轉正法輪。不應道理。若離示現成等正覺。唯以化身於所餘處施作佛事。即應但於覩史
多天成等正覺。何不施設徧於一切贍部洲中同時佛出。既不施設無教無理。雖有多化而不違
彼無二如來出現世言。由一四洲攝世界故。如二輪王不同出世。此中有頌。</xa>

<xa>佛微細化身　多處胎平等　爲顯一切種　成等覺而轉</xa>

<xa>爲欲利樂一切有情。發願修行證大菩提。畢竟涅槃不應道理。願行無果。成過失故。</xa>

<pb n="257"/>
<xa>今當顯示佛變化身即自性身不應正理。由八因故。此中最初不應理者。謂諸菩薩從久
遠來已無量劫得不退定。尚不應生覩史多天。況於人中。然此世間現受生者是變化身非自性
身。又諸菩薩從久遠來常憶宿住。於書算等不能正知不應道理。但爲調伏諸有情故化爲此事
。又諸菩薩三無數劫勤修福慧。不能正知惡說善說邪苦行事。於最後身證菩提時何能頓悟。
由此道理。是變化身非自性身。又諸菩薩捨百朐胝諸贍部洲。但於一處成等正覺轉正法輪不
應道理。若變化身徧一切處同時現化。應正道理。故變化身非自性身。若諸異部作如是執。
佛唯一處真證等覺餘方現化施作佛事。若爾。何故不許但住覩史多天真證等覺徧於一切四大
洲渚示現化身施作佛事。又於一切四大洲中不現等覺。無教無理。故不應說。此佛土中有四
洲渚不現成佛。若有說言縱有是事。便違契經。故經中說無二如來俱時出現。應知此經同轉
輪王。如說輪王無二並出。依一四洲非一佛土。無二如來俱時出現。當知亦爾。此中意說一
四大洲名一世界。今復以頌顯示諸佛化現等覺。佛微細化身等者。此中義說若於爾時佛現安
住覩史多天示從彼沒入母胎等。即於彼時化作尊者舍利子等無量眷屬亦現入胎出生等事。安
立如是變化眷屬。當知爲顯一切種覺殊勝佛事。今當顯示如來畢竟入般涅槃不應道理。謂爲
化度一切有情先發大願及修大行。常自誓言我當利樂一切有情勤修正行。若始成佛已便般涅
槃。即所修願行。空無有果。由此非理。是變化身非自性身。</xa>

<xa>F　解二身常</xa>

<xa>佛受用身及變化身既是無常。云何經說如來身常。此二所依法身常故。又等流身及變
化身以恆受用無休廢故。數數現化不永絕故。如常受樂如常施食如來身常應知亦爾。</xa>

<xa>經說如來其身常住。佛受用身及變化身皆是無常。云何身常。故次成立二身常義。謂
此二身依法身住。法身常故亦說爲常。無性釋：「言身常者，或體是常，或依常身，故名身
常此顯等流及變化身，是異門常非自性常。」<wi>又受用身。</wi>受用無廢。故說爲常。
<si>無性釋：</si>（受用身）雖非常住而或言常，以於彼彼菩薩眾中，受大法樂無休廢故。
其變化身恆現等覺般涅槃等。相續不斷。故亦名常。<si>無性釋：</si>「佛變化身數數現化不
永斷絕，別意言常。」<wi>復以譬喻顯此二身是常住義。</wi>猶如世間言常受樂。雖所受樂非
唯無間。而得說言此常受樂。又如世間言常施食。非此施食恆無間斷。而得說言此常施食。
應知二身常義亦爾。</xa>

<pb n="258"/>
<xa>G　釋化身非畢竟住</xa>

<xa>由六因故。諸佛世尊所現化身非畢竟住。一所作究竟。成熟有情已解脱故。二爲令捨
離不樂涅槃。爲求如來常住身故。無性釋：「爲令捨離不樂涅槃爲求如來常住身故者，此顯
如來入涅槃意。以如來身是無常故，應樂涅槃。若求如來常住身時，便背涅槃。世尊現滅，
顯身無常，令樂畢竟常涅槃故。」　印順記：「『爲令』有情知身命是無常的，發心『捨離
』『不樂涅槃』的世間心，『求如來』的『常住』法「身」；所以示現入滅，令起生死無常
的感觸。」<wi>三爲令捨離輕毀諸佛。</wi>令悟甚深正法教故。<si>無性釋：</si>「爲令捨離輕
毀諸佛令悟甚深正法教故者，若謂諸佛其身常住，便於悟解甚深法教不勤方便，謂今不悟後
定當悟，若數檢問諸弟子眾，便生輕毀自執己見作如是言，我由此故定免彼問，若不住世彼
於何處當生輕毀，咸言我等未得彼意，世尊涅槃誰能無倒開悟我等，是故於法勤求覺悟。」
四爲令於佛深生渴仰。恐數見者生厭怠故。五令於自身發勤精進。知正說者難可得故
。六爲諸有情極速成熟。令自精進不捨軛故。此中有二頌。</xa>

<xa>由所作究竟　捨不樂涅槃　離輕毀諸佛　深生於渴仰</xa>

<xa>內自發正勤　爲極速成熟　故許佛化身　而非畢竟住</xa>

<xa>如是六因。直說及頌。證佛化身非畢竟住。其文易了。故不煩釋。</xa>

<xa>H　釋成佛要作功作</xa>

<xa>諸佛法身無始時來無別無量。不應爲得更作功用。此中有頌。</xa>

<xa>佛得無別無量因　　有情若捨勤功用</xa>

<xa>證得恆時不成因　　斷如是因不應理</xa>

<xa>此中有難。若佛法身無始時來。無別無量作證得因能辦有情諸利樂事。爲證佛果不應
更作正勤功用。爲釋此難以頌顯示。諸佛證得無始時來無別無量。若是有情爲求佛果捨精進
<pb n="259"/>
因。可有此難。諸佛證得於得佛果無始時來不成因故。然佛證得無始時來無別無量。恆與有
情作得佛果勤精進因。故不應難諸佛法身無始時來無別無量作證得因。爲證佛果不應更作正
勤功用。是故諸佛證得法身。非是有情爲求佛果捨精進因。又佛證得無始時來無別無量作求
佛果勤精進因。若諸有情捨勤功用如是證得恆不成因故。又斷此因不應道理。謂諸菩薩悲願
纏心於諸有情愍如一子。諸有情類處大牢獄具受艱辛。是故菩薩於諸有情利益安樂。若作是
心餘既能作我當不作。不應道理。恆作是心餘於此事若作不作我定當作。是故不應斷如是因
。無性釋：「此中有難，諸佛法身無始時來無別無量作證得因，爲求佛果何須功用。復有難
言，諸佛法身無始時來無別無量，一佛即能具足成辦一切有情諸利樂事，不應爲得更作功用
。爲答此難，說佛得等。諸佛證得無始時來無別無量，若是有情爲求佛果捨正勤因如是證得
恆不成因，由佛證得，非諸有情爲求佛果捨正勤因，故無此難。若離正勤得佛果者，一切有
情本應皆得，是故不應斷正勤因。又佛法界無始時來無別無量，普爲一切作證得因令諸菩薩
悲願纏心勤求佛果，爲作一切有情利樂，故求佛果發勤功用。」</xa>

<xa>Ⅶ　結說</xa>

<xa>阿毗達磨大乘經中攝大乘品。我阿僧伽略釋究竟。</xa>

<xa>正趣大乘。制造無量殊勝論者。軌範世親。略釋究竟。</xa>

<si>入中論疏：「世親陳那等論中，雖皆是解釋唯識宗文，然彼諸師究竟何所許，如我等
凡愚實難揣測也。」</si>

<wi>攝大乘論世親釋集註卷十</wi>


<wi>主要引用書目</wi>

<si>　攝大乘論無性釋（玄奘法師譯）</si>

<si>簡稱：無性釋</si>
<pb n="260"/>

<si>　攝大乘論講記（印順法師著）</si>

<si>簡稱：印順記</si>

<si>莆田廣化寺印</si>

<si>　攝大乘論疏（王恩洋著）</si>

<si>簡稱：王疏</si>

<si>莆田廣化寺印</si>

<si>　瑜伽師地論（玄奘法師譯）</si>

<si>簡稱：瑜伽</si>

<si>　攝大乘論疏略述（隆蓮法師記）</si>

<si>簡稱：略述</si>

<si>成都中國傳統文化研究所</si>

<si>　攝大乘論隨錄（忻車錄）</si>

<si>簡稱：隨錄</si>

<si>台北方廣文化事業有限公司印　一九九七年</si>

<si>　阿毗達磨俱舍論（玄奘法師譯）</si>
<pb n="261"/>

<si>簡稱：俱舍</si>

<si>　俱舍論頌疏（圓暉法師著）</si>

<si>簡稱：俱舍頌疏</si>

<si>　大乘阿毗達磨集論（玄奘法師譯）</si>

<si>簡稱：集論</si>

<si>　大乘阿毗達磨雜集論（玄奘法師譯）</si>

<si>簡稱：雜集</si>

<si>　成唯識論（玄奘法師譯）</si>

<si>　顯揚聖教論（玄奘法師譯）</si>

<si>簡稱：顯揚</si>

<si>　現證莊嚴論(能海上師譯)</si>

<si>簡稱：現觀</si>

<si>　現觀莊嚴論略釋(法尊法師釋)</si>

<si>簡稱：略釋</si>

<si>　辨中邊論</si>
<pb n="262"/>

<si>　大乘莊嚴經論</si>


<wi>攝大乘論世親釋集註後記</wi>

<bf>《論》</bf>有云：「造論光顯能仁所有密意，復有三種圓滿勝因，謂（一）善所知五種明處，及
（二）具教授，謂從正徧知展轉傳來，於其中間善士未斷修持彼義扼要教授，並（三）得謁
見師尊天顔，獲言開許。」竊謂爲正法經論作註釋，亦應以此爲准則。海公上師嘗云：「雜
有惡見邪見，法說非法，非法說法，以佛法爲惡見工具，不如不多聞。」本人謹依以此等教
授教誡，故歴年教學，除必要之註釋，以講義形式作輔導外，從不擅自著書，蓋亦述而不作之意也。

雖昔在滬時曾親近海公上師、定公上師數年，後上五臺，又追隨海公上師學修十餘年，而實
無所得、虛度光陰而已。如祖師之治學態度，「依開顯佛陀的經論二大車軌所指示的教理，
來如理地分析佛經中了不了義，最後運用了義經義，極其深細的教理來觀察，去求獲得定解
」，則自嘆望塵莫及，尚不能辨其方向也。故雖曰作註釋，亦必依據具量成就之傳承祖師大
德們的論著，依大般若宗清淨法流之傳承正見，詳審而加摘註，間有詞義難顯，需用近人之
譯釋者，亦必依前述之謹慎態度而爲之，且僅作爲內部教學參考用之講義，向不對外也。

今者學佛之智識份子漸多，有視此等講義有助於現代學佛初機之需要，屢請以完整之形式出
版；寺內四衆弟子亦數數提出要求，繼去年（二ＯＯ三年）出版<bf>《論》</bf>集註之後，又整理出
攝大乘論世親釋集註一書。善願難違，正法應弘，然自慚學修未成，謬誤在所不免，誠望博
學通鑑之士，詳而正之，庶不誤人眼目也。

<si>本書排印由侍者宗宙師總理一切工作，郎俊輝居士耗費大量時間反復整理稿件，李紅
梅居士發心打印，本寺僧人宗廷師、居士徐國富、郝毓梁、黃海濤等協助校對，均此誌謝。</si>

釋迦如來教下比丘智敏識
甲申三月======
</file>